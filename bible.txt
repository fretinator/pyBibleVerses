MAT 1:1 - Listahan ng angkang pinagmulan ni Jesu Kristo, lalaking anak ni David, lalaking Anak ni Abraham.
MAT 1:2 - Mula kay Abraham ay isinilang si Isaac, at mula kay Isaac ay isinilang si Jacob, at mula kay Jacob ay isinilang si Juda at ang mga kapatid niya,
MAT 1:3 - at mula kay Juda ay isinilang si Fares at si Zara sa tulong ni Tamar, at mula kay Fares ay isinilang si Hezrom, at mula kay Hezrom ay isinilang si Aram,
MAT 1:4 - at mula kay Aram ay isinilang si Aminadab, at mula kay Aminadab ay isinilang si Naason, at mula kay Naason ay isinilang si Salmon,
MAT 1:5 - At mula kay Salmon ay isinilang si Boas sa tulong ni Rahab, at mula kay Boas ay isinilang si Obed mula kay Ruth, at mula kay Obed ay isinilang si Jesse,
MAT 1:6 - at mula kay Jesse ay isinilang si David na hari. At mula kay haring David ay isinilang si Solomon mula sa naging asawa ni Urias,
MAT 1:7 - at mula kay Solomon ay isinilang si Roboam, at mula kay Roboam ay isinilang si Abia, at mula kay Abia ay isinilang si Asa,
MAT 1:8 - at mula kay Asa ay isinilang si Josafat, at mula kay Josafat ay isinilang si Joram, at mula kay Joram ay isinilang si Usias,
MAT 1:9 - at mula kay Usias ay isinilang si Jotam, at mula kay Jotam ay isinilang si Akhas, at mula kay Akhas ay isinilang si Ezekias,
MAT 1:10 - at mula kay Ezekias ay isinilang si Manase, at mula kay Manase ay isinilang si Amon, at mula kay Amon ay isinilang si Josias,
MAT 1:11 - at mula kay Josias ay isinilang si Jeconias at ang mga kapatid niya sa panahon ng pagkabihag sa Babylonia.
MAT 1:12 - At matapos na mabihag sa Babylonia, mula kay Jeconias ay isinilang si Salatiel, at mula kay Salatiel ay isinilang si Zorobabel,
MAT 1:13 - at mula kay Zorobabael ay isinilang si Abiud, at mula kay Abiud ay isinilang si Eliakim, at mula kay Eliakim ay isinilang si Azor,
MAT 1:14 - At mula kay Azor ay isinilang si Sadok, at mula kay Sadok ay isinilang si Akhim, at mula kay Akhim ay isinilang si Eliud,
MAT 1:15 - at mula kay Eliud ay isinilang si Eleazar, at mula kay Eleazar ay isinilang si Matan, at mula kay Matan ay isinilang si Jakob,
MAT 1:16 - at mula kay Jakob ay isinilang si Jose, na asawa ni Maria - mula sa kanya isinilang si Jesus na kung tawagin ay Kristo.
MAT 1:17 - Kaya't lahat ng henerasyon mula kay Abraham hanggang kay David ay 14 na henerasyon, at mula kay David hanggang sa pagkabihag sa Babylonia ay 14 na henerasyon, at mula sa pagkabihag sa Babylonia hanggang kay Kristo ay 14 na henerasyon.
MAT 1:18 - Ngayon, ganito ang nangyari sa kapanganakan ni Jesu Kristo: ang Kanyang inang si Maria ay naipangako na kasing ipakasal kay Jose, pero bago pa sila magsama, natuklasan na may dinadala na siya sa kanyang tiyan mula sa Banal na Espiritu.
MAT 1:19 - Pero dahil si Jose na asawa niya ay matuwid at hindi nito gustong ipahiya siya sa madla, pinlano nalang nitong lihim na hiwalayan siya.
MAT 1:20 - Pero habang pinag-iisipan niya ang mga bagay na ito, biglang nagpakita sa kanya sa panaginip ang isang anghel ng Panginoon. Sabi nito, "Joseng anak ni David, huwag kang matakot na tanggapin si Maria na asawa mo dahil ang nasa loob niya ay nabuo mula sa Espiritung Banal.
MAT 1:21 - At magluluwal siya ng lalaking anak at tatawagin ang pangalan Niyang Jesus. Dahil Siya ang magliligtas sa bayan Niya mula sa mga kasalanan nila.
MAT 1:22 - Ngayon, nangyari ang lahat ng ito para matupad ang naipahayag mula sa Panginoon sa pamamagitan ng propeta na nagsasabing,
MAT 1:23 - "Tignan n'yo, ang birhen ay magdadalang-tao sa loob ng sinapupunan at magluluwal ng lalaking anak at tatawagin ang pangalan Niyang Emmanuel, na kapag isinalin ay, 'Kasama natin ang Diyos.'
MAT 1:24 - Kaya't paggising ni Jose mula sa pagtulog, ginawa niya ang ayon sa inutos sa kanya ng anghel ng Panginoon. At tinanggap niya ang asawa niya.
MAT 1:25 - At hindi siya nakipagtalik dito hanggang sa mailuwal ng ina ang panganay na lalaking anak niya. At tinawag niya ang pangalan nitong Jesus.
MAT 2:1 - At nang ipanganak si Jesus sa Betlehem ng Judea noong mga araw na si Herodes ang hari, biglang may dumating sa Jerusalem na mga pantas mula sa silangan.
MAT 2:2 - Sabi nila, "Nasaan na ang isinilang na Hari ng mga Judio? Nakita kasi namin ang Kanyang bituwin doon sa silangan at naparito para sambahin Siya."
MAT 2:3 - Pero nang marinig ay nabahala si Herodes na hari, gayon din ang buong Jerusalem kasama niya.
MAT 2:4 - Kaya't nang magpulong lahat ang mga pinunong pari at mga dalubhasa sa Biblia ng bayan, nagtanong siya sa kanila kung saan ang Kristo isisilang.
MAT 2:5 - At sinabi nila sa kanya, "Sa Betlehem ng Judea, dahil ganito ang naisulat sa pamamagitan ng propeta,
MAT 2:6 - 'At ikaw Betlehem, lupain ng Judea, ika'y hindi nahuhuli sa gitna ng mga pinuno ng Judea. Dahil mula sa iyo ay lalabas ang Namumuno na Siyang mag-aalaga sa bayan Kong Israel.'
MAT 2:7 - Kaya't nang lihim na ipatawag ni Herodes ang mga pantas, inalam niya mula sa kanila ang eksaktong panahon ng pagpapakita ng bituwin.
MAT 2:8 - At matapos silang papuntahin sa Betlehem ay sinabi nito, "Pagkaalis n'yo ay masusi n'yong alamin ang tungkol sa sanggol. At pag natagpuan n'yo na ay sabihan n'yo ako para ako rin ay pumunta roon at sambahin Siya."
MAT 2:9 - At sila'y umalis nang marinig ang hari, at kamangha-mangha na ang bituwin na nakita nila doon sa silangan ay nanguna sa kanila hanggang sa dumating ito at tumigil sa itaas mismo ng kinaroroonan ng bata.
MAT 2:10 - At nang makita ang bituwin, nagdiwang sila dala ng matindi at sobra-sobrang tuwa.
MAT 2:11 - At pagdating sa loob ng bahay, natagpuan nila ang bata kasama si Maria na ina nito, at nang magpatirapa ay sinamba nila Siya. At nang buksan ang kanilang mga kabang-yaman naghandog sila sa Kanya ng mga regalong ginto, tsaka kamanyang, at mira.
MAT 2:12 - Pero nang bigyang babala sila ng Diyos sa isang panaginip na huwag nang bumalik pa kay Herodes, umalis na sila papunta sa sariling bansa gamit ang ibang ruta.
MAT 2:13 - Ngayon, pagka-uwi nila ay biglang may nagpakitang anghel ng Panginoon kay Jose sa isang panaginip. Sabi nito, "Pagbangon mo, dalhin mo ang bata pati ang Kanyang ina, at tumakas kayo sa Ehipto, at manatili kayo roon hanggang may sabihin ako sa'yo. Dahil sa maigsing panahon nalang ay sisikapin ni Herodes na hanapin ang bata para patayin Siya."
MAT 2:14 - At pagbangon ay kinuha niya ang bata at ang ina nito sa gitna ng gabi, tsaka umalis papuntang Ehipto.
MAT 2:15 - At naroon sila hanggang sa kamatayan ni Herodes, para matupad ang sinabi ng Panginoon sa pamamagitan ng propeta na nagsasabing, "Mula sa Ehipto ay tinawag Ko ang Anak Ko."
MAT 2:16 - Nang malaman ngayon ni Herodes na naisahan siya ng mga pantas, sobra siyang nagalit kaya't nag-utos siya na patayin lahat ang mga batang lalake na nasa Betlehem, at lahat ng nasa mga katabing bayan nito mula sa edad na dalawa pati na yung pababa, ayon sa panahon na masusi niyang inalam mula sa mga pantas.
MAT 2:17 - Kaya't natupad ang sinabi sa pamamagitan ng propeta Jeremias na nagsasabing,
MAT 2:18 - "Isang tinig sa loob ng Rama ang narinig: pagluluksa at iyakan na may kasamang malakas na hagulgulan. Si Raquel ay humahagulgol para sa mga anak niya, at hindi niya gustong huminahon dahil wala na sila."
MAT 2:19 - Pero nang mamatay na si Herodes, biglang nagpakita ang anghel ng Panginoon kay Jose sa Ehipto sa isang panaginip.
MAT 2:20 - Sabi nito, "Pagbangon mo, kunin mo ang bata pati na ang Kanyang ina at pumunta kayo sa lupain ng Israel, dahil namatay na ang mga naghahangad sa buhay ng bata."
MAT 2:21 - At pagbangon niya, kinuha niya ang bata kasama ang ina nito at nagpunta sa lupain ng Israel.
MAT 2:22 - Pero nang mabalitaan niya na si Arquelao ang naghahari sa Judea kapalit ni Herodes na ama nito, natakot siyang pumunta roon. Pero nang kausapin ng Diyos sa pamamagitan ng isang panaginip, bumalik siya at nagpunta sa ibang dako ng Galilea.
MAT 2:23 - At pagdating roon, tumira siya sa isang lungsod na kung tawagin ay Nazaret, nang sa gayon ay natupad iyong sinabi sa pamamagitan ng mga propeta na Nazareno ang itatawag sa Kanya.
MAT 3:1 - At sa loob ng mga panahong iyon, dumating si Juan na Tagalublob na nagpoproklama sa gitna ng ilang ng Judea.
MAT 3:2 - At sinasabi niya, "Magbago na kayo ng pag-iisip, dahil lumapit na ang Kaharian ng Kalangitan."
MAT 3:3 - Dahil ito na 'yon na binanggit sa pamamagitan ng propeta Isaias na nagsasabing, "May tinig na sumisigaw sa gitna ng ilang, 'Ihanda n'yo ang daraaanan ng Panginoon, gawin n'yong patag ang lalakaran Niya.'"
MAT 3:4 - Ito rin ang Juan na siyang may damit na mula sa balahibo ng kamelyo, at may balat na sinturon sa palibot ng baywang niya, at ang pagkain niya ay mga balang at pulut-pukyutang mula sa kalikasan.
MAT 3:5 - Sa mga panahong iyon ay nagpupuntahan sa kanya ang taga Jerusalem, at buong Judea, pati na ang lahat ng mga bayang nakapalibot sa Jordan,
MAT 3:6 - at nagpapalublob sa kanya sa gitna ng Jordan, habang hayagang inaamin ang mga kasalanan nila.
MAT 3:7 - Pero nang makita niyang maraming mga Pariseo at mga Saduseo ang dumarating papunta sa kanyang paglulublob, sinabi niya sa kanila, "Mga anak ng ahas! Sino ang nagbabala sa inyong tumakas mula sa papalapit na Pagbubuhos ng Galit?
MAT 3:8 - Kaya naman, ipakita n'yo sa gawa ang mga bunga na katumbas ng pagsisisi,
MAT 3:9 - At huwag isipin at sabihin sa inyong mga sarili, 'Ama namin si Abraham!' Dahil sinasabi ko sa inyo na kaya ng Diyos mula sa mga batong ito na magpalaki ng mga anak ni Abraham!
MAT 3:10 - Pero ngayon din, ang palakol ay nakatutok na sa ugat ng mga punongkahoy. Kaya't bawat punongkahoy na di nagpapakita ng magandang bunga ay pinuputol at hinahagis papunta sa apoy.
MAT 3:11 - Totoong inilulublob ko kayo sa tubig para sa pagsisisi, pero ang parating na kasunod ko ay mas makapangyarihan kaysa sa akin. Ni hindi ako karapat-dapat na magbitbit man lang ng Kanyang sandalayas. Ibababad Niya kayo sa Banal na Espiritu at sa apoy.
MAT 3:12 - Nasa kamay Niya ang kalaykay, at sasalain Niyang maigi ang giikan Niya at iipunin ang trigo Niya sa loob ng kamalig. Pero ang ipa ay susunugin Niya sa di namamatay na apoy.
MAT 3:13 - Sa puntong iyon, dumating si Jesus sa lugar ng Jordan mula sa Galilea at lumapit kay Juan para magpalublob sa kanya.
MAT 3:14 - Pero pinigilan Siya ni Juan sabay sabi, "Ako pa nga ang kailangang magpalublob sa Inyo, at Kayo pa ang lumalapit sa akin?
MAT 3:15 - Pero sumagot si Jesus at sinabi sa kanya, "Hayaan mo lang sa ngayon, dahil ito ang paraang angkop sa atin upang matupad ang lahat ng katuwiran." Kaya't pumayag siya sa Kanya.
MAT 3:16 - At matapos mailublob ni Jesus, agad Siyang umahon mula sa tubig. At biglang nagbukas sa Kanya ang kalangitan at nakita niya ang Espiritu ng Diyos na parang kalapating bumababa at dumadapo sa Kanya.
MAT 3:17 - At biglang may boses mula sa kalangitan na nagsabing, "Ito ang minamahal Kong Anak, sa Kanya Ako natutuwa."
MAT 4:1 - Nang panahong iyon, si Jesus ay pinapunta ng Espiritu sa gitna ng ilang, para subukin ng diyablo.
MAT 4:2 - At pagkatapos makapag-ayuno ng 40 araw at 40 gabi, Siya'y nagutom.
MAT 4:3 - Kaya't pagkalapit sa Kanya ng nanunukso ay sinabi nito, "Kung Ikaw nga ang Anak ng Diyos, sabihin Mo sa mga batong ito na sila'y maging pagkain."
MAT 4:4 - Pero nang sumagot ay sinabi Niya, "Naisulat, 'Di lamang sa pamamagitan ng pagkain mabubuhay ang tao, kundi sa pamamagitan ng bawat salitang lumalabas mula sa bibig ng Diyos.'"
MAT 4:5 - Nang sandaling iyon ay dinala Siya ng diyablo papunta sa banal na lungsod, at pinatayo Siya sa ibabaw ng pinakamataas na bahagi ng templo.
MAT 4:6 - At sabi nito sa Kanya, "Kung Ikaw nga ang Anak ng Diyos, ihulog mo ang Iyong sarili pababa, dahil naisulat na uutusan Niya ang mga anghel Niya patungkol Sa'yo, at kakargahin Ka sa kanilang mga kamay, kundi ay baka matisod ang paa Mo sa bato."
MAT 4:7 - Sinabi sa kanya ni Jesus, "Sa kabilang banda, naisulat din, 'Huwag mong susubukin ang Panginoon mong Diyos.'"
MAT 4:8 - Dinala Siyang muli ng diyablo papunta naman sa sobrang taas na bundok, at pinakita sa Kanya lahat ng mga kaharian sa daigdig, pati na ang kaningningan nila,
MAT 4:9 - sabay sabi sa Kanya, "Lahat ng mga ito'y ibibigay ko sa Iyo kung magpatirapa ka para sambahin ako."
MAT 4:10 - Kaya't sinabi sa kanya ni Jesus, "Lumayas ka, Satanas! Dahil naisulat, Sasambahin mo ang Panginoon mong Diyos, at Siya lamang ang paglilingkuran mo.'"
MAT 4:11 - Kaya't iniwan Siya ng diyablo at biglang may dumating na mga anghel at pinaglingkuran Siya.
MAT 4:12 - Pero nang marinig ni Jesus na si Juan ay nadakip, umalis Siya papunta ng Galilea.
MAT 4:13 - At pag-alis sa Nazaret, nagpunta Siya at tumira sa Capernaum na malapit sa dagat, sa lugar na nasasakupan ng Zabulon at Neftalim,
MAT 4:14 - para matupad ang sinabi sa pamamagitan ng propeta Isaias na sinasabing,
MAT 4:15 - "Lupain ng Zabulon at lupain ng Neftalim, daanan sa dagat sa kabilang ibayo ng Jordan, distrito ng mga dayuhang bansa.
MAT 4:16 - Ang bayan na nakaupo sa gitna ng kadiliman ay nakakita ng matinding liwanag at sa kanilang mga nakaupo sa lupain at anino ng kamatayan lumitaw ang liwanag."
MAT 4:17 - Mula noon, nagsimulang magproklama si Jesus at magsabi, "Baguhin n'yo na ang inyong mga pag-iisip, dahil lumapit na ang Kaharian ng Kalangitan!"
MAT 4:18 - At habang naglalakad si Jesus sa tabi ng dagat ng Galilea, nakita Niya ang dalawang magkapatid na lalake, si Simon na tinatawag na Pedro, at ang kapatid nitong si Andres. Naghahagis sila ng lambat sa gitna ng dagat dahil sila ay mga mangingisda.
MAT 4:19 - At sinabi Niya sa kanila, "Halikayo't sumunod sa Akin, at gagawin Ko kayong mangingisda ng mga tao."
MAT 4:20 - At agad-agad, nang iwan ang mga lambat, sila'y sumunod sa Kanya.
MAT 4:21 - At paglayo mula roon, nakita Niya ang dalawa pang magkapatid na lalake, si Tyago na anak ni Zebedeo at si Juan na kapatid nito na nasa loob ng bangka kasama ang tatay nilang si Zebedeo. At tinawag Niya ang mga ito habang nag-aayos ng kanilang mga lambat.
MAT 4:22 - Kaya't agad nilang iniwanan ang bangka pati ang ama nila, at sumunod sa Kanya.
MAT 4:23 - At nililibot ni Jesus ang buong Galilea, nagtuturo sa loob ng mga simbahan nila, at nagpoproklama ng masayang balita ng Kaharian, tsaka nagpapagaling ng bawat sakit at bawat kapansanan sa katawan sa kalagitnaan ng mga tao.
MAT 4:24 - At umabot ang kasikatan Niya sa kabuuan ng Sirya. Kaya't dinala nila sa Kanya ang lahat ng may malubhang kalagayan dala ng iba't ibang karamdaman, at inaalipin ng labis na pangingirot, ga'non din ang mga sinasaniban ng demonyo, pati rin ang mga nababaliw at mga paralitiko, at sila'y pinagaling Niya.
MAT 4:25 - At nagsunuran sa Kanya ang sangkatutak na taong mula sa Galilea at Sampung-bayan, ga'non din sa Jerusalem, pati na sa Judea at sa kabilang ibayo ng Jordan.
MAT 5:1 - Pero nang makita Niya ang mga tao, nagpunta Siya sa gitna ng bundok. At pagkaupo Niya, lumapit sa Kanya ang mga alagad Niya.
MAT 5:2 - At pagbuka ng bibig Niya, tinuruan N'ya sila. Sabi Niya,
MAT 5:3 - "Mapapalad ang mga dukha sa espiritu dahil ang Kaharian ng Kalangitan ay pag-aari nila.
MAT 5:4 - Mapapalad ang mga nag-iiyakan, dahil palalakasin ang loob nila.
MAT 5:5 - Mapapalad ang mga maaamo, dahil mamanahin nila ang daigdig.
MAT 5:6 - Mapapalad ang mga nagugutom at nauuhaw sa katuwiran, dahil bubusugin sila.
MAT 5:7 - Mapapalad ang mga mahabagin: dahil sila'y kahahabagan.
MAT 5:8 - Mapapalad ang malilinis ang puso: dahil makikita nila ang Diyos.
MAT 5:9 - Mapapalad ang mga pasimuno ng kapayapaan dahil tatawagin silang mga anak ng Diyos.
MAT 5:10 - Mapapalad ang mga inusig alang-alang sa katuwiran: dahil ang Kaharian ng Kalangitan ay sa kanila.
MAT 5:11 - Kayo ay mapapalad kapag pinagalitan at inusig kayo, sabay sasabihin lahat ng masasamang salita laban sa inyo na hindi naman totoo, alang-alang sa Akin.
MAT 5:12 - Maging masaya kayo at labis na magdiwang dahil malaki ang gantimpala n'yo sa loob ng kalangitan, dahil sa ganitong paraan rin nila inusig ang mga propeta na nauna sa inyo.
MAT 5:13 - Ang asin ng sangkalupaan ay kayo. Pero kung tumabang na ang asin, sa anong bagay mapapaalat ito? Dahil kung wala na itong tapang, di ba dapat na itong itapon sa labas at apak-apakan ng mga tao?
MAT 5:14 - Ang liwanag ng daigdig ay kayo. Hindi magagawang magtago ng isang lungsod na matatagpuan sa ibabaw ng bundok.
MAT 5:15 - Hindi rin naman nagsisindi ng lampara pagtapos ay inilalagay ito sa ilalim ng timba, kundi ay sa ibabaw ng ilawan. Kaya't iniilawan nito ang lahat ng nasa loob ng bahay.
MAT 5:16 - Kaya naman, pagliwanagin n'yo ang ilaw n'yo sa harapan ng mga tao, para makita nila ang kagandahan ng inyong ginagawa at luwalhatiin ang Ama n'yo na nasa kalangitan.
MAT 5:17 - Huwag n'yong isipin na dumating Ako para buwagin ang Batas o ang mga Propeta. Hindi Ako dumating para bumuwag kundi para magpatupad.
MAT 5:18 - Dahil sinasabi Ko sa inyo ang totoo, hanggang sa lumipas na ang langit at ang lupa, hinding-hindi mawawalan ng saysay ang isang titik o katiting na guhit man mula sa Batas hanggang sa maisakatuparan ang lahat.
MAT 5:19 - Kaya't kung sinumang lalabag sa isa sa mga pinakamaliliit sa mga Kautusang ito, at ituro niya ang ganito sa mga tao, siya ay tatawaging 'pinakamababa' sa loob ng Kaharian ng Kalangitan. Pero sinumang magsagawa at magturo nito; siya ay tatawaging 'dakila' sa loob ng Kaharian ng Kalangitan.
MAT 5:20 - Dahil sinasabi Ko sa inyo na kung hindi n'yo labis-labis na mahihigitan ang katuwiran ng mga dalubhasa sa Biblia at ng mga Pariseo, hinding-hindi kayo makakapasok sa loob ng Kaharian ng Kalangitan.
MAT 5:21 - Narinig n'yo na sinabi nila noong unang panahon, 'Huwag kang papatay ng tao, pero ang sinumang pumatay ng tao ay mananagot sa hukuman.
MAT 5:22 - Pero sinasabi Ko sa inyo na lahat ng nagagalit sa kapatid niya nang walang kadahi-dahilan ay masasailalim sa paglilitis; at sinumang magsabi sa kapatid niya, 'Sira ulo!' ay mananagot sa korte; at sinumang magsabing 'Tanga!' ay manganganib na mapunta sa lugar ng apoy
MAT 5:23 - Kaya't kung magdadala ka ng handog mo sa ibabaw ng altar at doo'y naalala mo na ang kapatid mo ay may bagay na laban sa iyo,
MAT 5:24 - Iwanan mo roon ang handog mo sa harap ng altar sabay alis. Makipagkasundo ka muna sa kapatid mo, at pagkatapos ay pumunta ka na para magdala ng handog mo.
MAT 5:25 - Makipagkasundo ka sa kaaway mo kaagad, hangga't nasa daan ka pang kasama niya, kundi ay baka dalhin ka ng kaaway mo sa hukom, at ang hukom ay dalhin ka sa pulis, pagkatapos ay ipatapon ka sa loob ng bilangguan.
MAT 5:26 - Sinasabi Ko sa inyo ang totoo, hinding-hindi ka makakalabas mula roon hanggang sa mabayaran mo ang kahuli-hulihang sentimo.
MAT 5:27 - Narinig n'yo na sinabi nila noong unang panahon, 'Huwag kang makikiapid.'
MAT 5:28 - Pero sinasabi Ko sa inyo na bawat isang tumitingin sa isang babae para pagnasahan ito ay nakiapid na rito sa kaibuturan ng puso niya.
MAT 5:29 - Pero kung ang kanan mong mata ay nagiging dahilan para madapa ka, dukutin mo ito at itapon palayo sa iyo. Dahil mas mabuti pa sa'yo na mawala ang isang parte ng katawan mo at hindi ang buong katawan mo ang ihagis sa gitna ng impiyerno.
MAT 5:30 - At kung ang kanan mong kamay ay nagiging dahilan para madapa ka, putulin mo ito at itapon palayo sa'yo. Dahil mas mabuti pa sa'yo na mawala ang isang parte ng katawan mo, at hindi ang buong katawan mo ang ihagis sa gitna ng impiyerno.
MAT 5:31 - May nagsabi rin na ang sinumang hiwalayan ang asawa niyang babae ay dapat bigyan siya ng kasulatan ng diborsyo.
MAT 5:32 - Pero sinasabi Ko sa inyo na sinumang hiwalayan ang asawa niyang babae maliban sa kaso ng kasalanang sexual ay nagtutulak ditong makiapid; at nakikiapid ang sinumang pakasalan ang hiniwalayang babae.
MAT 5:33 - Muli pa, narinig n'yo na sinabi nila noong unang panahon, 'Huwag kang magsisinungaling sa iyong panunumpa, kundi ay tutuparin mo ang ipinangako mo sa Panginoon.'
MAT 5:34 - Pero sinasabi Ko sa inyo, huwag na kayong manunumpa: ni sa langit, dahil iyon ay trono ng Diyos;
MAT 5:35 - o sa lupa, dahil apakan ito ng mga paa Niya; maski pa sa Jerusalem, dahil ito ay lungsod ng dakilang Hari.
MAT 5:36 - At huwag mong itataya ang ulo mo kapag nangako ka, dahil hindi mo naman kayang gawing puti o itim isa mang buhok.
MAT 5:37 - Pero ang salita n'yo ay maging 'Oo' kung oo, 'Hindi' kung hindi. At ang lalabis sa mga ito ay galing na sa masama.
MAT 5:38 - Narinig n'yo na sinabi, 'Mata para sa mata, at ngipin para sa ngipin.'
MAT 5:39 - Pero sinasabi Ko sa inyo, huwag n'yong labanan ang masama, kundi sinumang sasapak sa iyo sa kanang pisngi mo, ibaling mo rin sa kanya ang kabila.
MAT 5:40 - At sa may gustong magdemanda sa'yo at umagaw ng damit mo, ipaagaw mo na rin sa kanya ang balabal.
MAT 5:41 - At sinumang magpipilit sayong lumakad ng isang milya, samahan mo na rin siya hanggang sa ikalawa.
MAT 5:42 - Magbigay ka sa humihingi sa'yo at huwag mong talikuran ang gustong manghiram sa 'yo.
MAT 5:43 - Narinig n'yo na sinabi, 'Mahalin mo ang kapwa mo at kamuhian ang kaaway mo.'
MAT 5:44 - Pero sinasabi Ko sa inyo, mahalin n'yo ang kaaway n'yo, magsalita kayo ng maganda sa mga nagsasalita ng masama sa inyo, gawan n'yo ng maganda ang mga galit sa inyo, at manalangin kayo para sa mga nang-aabuso sa inyo pati na ang mga umuusig sa inyo,
MAT 5:45 - Nang sa gayon, ay maging mga anak kayo ng Ama n'yong nasa kalangitan, dahil pinasisikat Niya sa mga masasama at sa mga mabubuti ang araw Niya, at nagpapadala Siya ng ulan sa mga matutuwid at sa mga makasalanan.
MAT 5:46 - Dahil kung mahal n'yo ang mga nagmamahal sa inyo, anong gantimpala ang mayroon kayo? Hindi ba ganyan din ang ginagawa ng mga kolektor ng buwis?
MAT 5:47 - At kung ang mga kapatid n'yo lang ang binabati n'yo, ano'ng kakaibang ginagawa n'yo? Di ba't ganito rin ang ginagawa ng mga kolektor ng buwis?
MAT 5:48 - Kaya't magiging mga sakdal kayo kung paanong ang Ama n'yo na nasa kalangitan ay sakdal.
MAT 6:1 - Makinig, ang mga pagtulong n'yo sa kapwa ay huwag n'yong gagawin sa harap ng mga tao para mapansin nila. Pero kung hindi ay wala kayong gantimpala mula sa Ama n'yo na nasa kalangitan.
MAT 6:2 - Kaya't pagka gumawa ka ng kabutihan sa kapwa, huwag mo nang patunugin ang trumpeta sa unahan mo gaya ng mga ginagawa ng mga ipokrito sa loob ng mga simbahan at sa gitna ng mga kalsada upang umani ng mga papuri mula sa mga tao. Sinasabi Ko sa inyo ang totoo, nasa kanila na ang gantimpala nila.
MAT 6:3 - Pero ikaw na gumagawa ng kabutihan sa kapwa, huwag mo nang ipaalam sa kaliwang kamay mo ang ginagawa ng kanang kamay mo,
MAT 6:4 - para ang iyong pagtulong sa kapwa ay maging lihim: at ang Ama mo na nakakakita sa alinmang nakatago ay Siyang magbibigay ng nararapat sa'yo na kitang-kita ng lahat.
MAT 6:5 - At pag manalangin ka, huwag kang gagaya sa mga ipokrito dahil gustong-gusto nilang tumayo para magdasal sa loob ng mga simbahan at sa mga kanto ng mga kalsada para magpakitang-gilas sa mga tao. Sinasabi Ko sa inyo ang totoo na nasa kanila na ang gantimpala nila.
MAT 6:6 - Pero ikaw, kapag ika'y mananalangin, pumasok ka sa loob ng kuwarto mo at pagka sarado mo ng pintuan ay manalangin ka sa Ama mo na nasa tagong lugar. At ang Ama mo na nakakakita sa alinmang nakatago ay ibibigay ang nararapat sa'yo na kitang-kita ng lahat.
MAT 6:7 - At pag mananalangin kayo, huwag kayong paulit-ulit magsalita gaya ng mga pagano: dahil akala nila ay pakikinggan sila sa dami ng sinasabi nila.
MAT 6:8 - Kaya't huwag kayong maging katulad nila, dahil alam ng Ama n'yo ang inyong mga pangangailangan bago n'yo pa hilingin sa Kanya.
MAT 6:9 - Kaya't ganito kayo manalangin: 'Aming Ama na nasa kalangitan, pakabanalin nawa ang pangalan N'yo.
MAT 6:10 - Dumating nawa ang Kaharian N'yo. Mangyari nawa ang kagustuhan N'yo, kung paano sa langit, ga'non din po sa buong daigdig.
MAT 6:11 - Ibigay N'yo po sa amin, ngayong araw, ang pagkaing kinakailangan namin.
MAT 6:12 - At patawarin N'yo po kami sa mga pagkukulang namin, kung paano rin kami nagpapatawad sa mga may kakulangan sa amin.
MAT 6:13 - At huwag N'yo po kaming dalhin sa gitna ng pagsubok, kundi iligtas N'yo kami mula sa masama. Dahil po ang Kaharian, at ang kapangyarihan, at ang kaluwalhatian ay sa Inyo magpasa walang hanggan. Amen.
MAT 6:14 - Dahil kung patatawarin n'yo ang mga tao sa mga atraso nila, patatawarin din kayo ng Ama n'yo sa langit.
MAT 6:15 - Pero kung di n'yo patatawarin ang mga tao sa mga atraso nila, hindi rin palalampasin ng Ama n'yo ang mga atraso n'yo.
MAT 6:16 - At pagka nag-aayuno kayo, huwag kayong tutulad sa mga ipokrito na mukhang malungkot, dahil pinapapangit nila ang mga mukha nila para ipakita sa mga taong nag-aayuno sila. Sinasabi Ko sa inyo ang totoo na nasa kanila na ang gantimpala nila.
MAT 6:17 - Pero ikaw, habang nag-aayuno, langisan mo ang ulunan mo at hilamusan mo ang mukha mo,
MAT 6:18 - nang hindi magmukha sa mga taong nag-aayuno ka, maliban sa Ama mo na di nakikita. At ang Ama mo na nakakakita sa nakatago ay ibibigay sa'yo kung ano'ng nararapat na kitang-kita ng lahat.
MAT 6:19 - Huwag kayong mag-imbak ng mga kayamanan sa ibabaw ng lupa para sa inyong mga sarili, kung saan naninira ang tanga at kalawang, at kung saan ang mga magnanakaw ay nakakapasok at nakakapagnakaw.
MAT 6:20 - Pero mag-imbak kayo ng mga kayamanan sa langit para sa inyong mga sarili, kung saan ang tanga o kalawang ay di naninira, at kung saan ang mga magnanakaw ay di nakakapasok o nakakapagnakaw man.
MAT 6:21 - Dahil kung nasaan man ang kayamanan n'yo, doon din mapupunta ang puso nyo.
MAT 6:22 - Ang nagpapaliwanag sa katawan ay ang mata. Kaya't kung ang mata mo ay maayos, ang buong katawan mo ay magliliwanag.
MAT 6:23 - Pero kung ang mata mo ay masama, ang buong katawan mo ay mababalot sa dilim. Kaya't kung ang liwanag na nasa iyo ay kadiliman pala, napakatindi ng dilim na iyan!
MAT 6:24 - Walang kayang manilbihan sa dalawang panginoon. Dahil isa lang sa dalawang ito ang mangyayari: kakamuhian niya ang isa at ang kabila naman ay mamahalin niya; o magiging matapat siya sa isa at pawawalang halaga ang kabila. Hindi n'yo kakayaning maglingkod sa Diyos at sa pera.
MAT 6:25 - Dahil dito sinasabi Ko sa inyo, huwag ninyong alalahanin ang ikabubuhay n'yo, kung ano'ng kakainin n'yo at kung ano'ng iinumin n'yo; ni para sa katawan n'yo, kung ano'ng isusuot n'yo. Hindi ba't ang paghinga ay higit na mahalaga kaysa sa pagkain at ang katawan kaysa sa damit?
MAT 6:26 - Tignan n'yo ang mga ibon sa himpapawid dahil hindi sila naghahasik ni umaani, ni nag-iipon sa loob ng mga kamalig, pero pinapakain sila ng Ama n'yo sa langit. Hindi ba't mas importante kayo kumpara sa kanila?
MAT 6:27 - Sino rin sa inyo na sa pagiging balisa ay kayang magdagdag sa tangkad niya ng isang siko?
MAT 6:28 - At bakit kayo nag-aalala tungkol sa pananamit? Pag-aralan n'yo kung paano lumalago ang mga lirio sa parang. Hindi sila napapagod ni humahabi man,
MAT 6:29 - Pero sinasabi Ko sa inyo na kahit si Solomon ay hindi nakapagdamit kagaya ng isa sa mga ito, sa kabila ng lahat ng kaningningan niya.
MAT 6:30 - Pero kung ganoon na lang damitan ng Diyos ang damo sa kalupaan na sa araw na ito at sa kinabukasan ay hinahagis sa pugon, hindi ba't mas lalo na kayo? Maliliit ang pananalig!
MAT 6:31 - Kaya't huwag kayong mag-alala sa pagsasabing, "Ano'ng kakainin namin?" o, "Ano'ng iinumin namin?" o, "Ano'ng isusuot namin?"
MAT 6:32 - (Dahil ang mga pagano ay hinahabol ang lahat ng mga ito.) Dahil alam ng Ama n'yo sa langit na kailangan n'yo ang lahat ng ito.
MAT 6:33 - Pero hanapin n'yo muna ang Kaharian ng Diyos at ang katuwiran Niya, at ang lahat ng mga ito ay idaragdag Niya sa Inyo.
MAT 6:34 - Kaya't huwag kayong mag-alala para sa kinabukasan, dahil ang bukas ay mag-aalala para sa sarili nito. Sapat na para sa isang araw ang problema nito.
MAT 7:1 - Huwag kayong manghusga para di kayo husgahan.
MAT 7:2 - Dahil sa hatol na pinanghahatol n'yo kayo ay hahatulan, at sa sukatang ipinangsusukat n'yo kayo ay susukatan din.
MAT 7:3 - Kaya bakit mo tinitignan ang puwing na nasa mata ng kapatid mo, pero hindi mo napapansin ang kahoy na nasa mata mo.
MAT 7:4 - O paano mo sasabihin sa kapatid mo, 'Hayaan mong alisin ko ang puwing mula sa mata mo,' at tignan mo, iyong kahoy ay nasa mata mo pa?
MAT 7:5 - Ipokrito, alisin mo muna ang kahoy mula sa mata mo at nang sa gayon ay malinaw kang makakakita para makuha ang puwing mula sa mata ng kapatid mo!
MAT 7:6 - Huwag ninyong ibigay ang banal sa mga aso, ni ihagis ang mga perlas n'yo sa harapan ng mga baboy, kundi ay baka apak-apakan lang nila ang mga ito ng mga paa nila, at paglingon ay wasakin nila kayo.
MAT 7:7 - Humingi kayo at ito'y ibibigay sa inyo. Hanapin n'yo at matatagpuan n'yo. Kumatok kayo at pagbubuksan kayo.
MAT 7:8 - Dahil ang bawat humihingi ay tumatanggap at ang naghahanap ay nakakatagpo at ang kumakatok ay pagbubuksan.
MAT 7:9 - O sino'ng tao na taga sa inyo na pag ang anak niyang lalake ay hiningan siya ng tinapay ay, baliktad, bato ang ibibigay niya?
MAT 7:10 - At kung isda naman ang hingin sa kanya ay, baliktad, ahas ang ibibigay niya?
MAT 7:11 - Kaya't kung kayong masasama ay marunong magbigay ng mga mabubuting regalo sa mga anak n'yo, gaano pa kayang higit rito ang Ama n'yo na nasa kalangitan na Siyang magbibigay ng mabubuting bagay sa mga humihingi sa Kanya?
MAT 7:12 - Kaya't sa lahat ng bagay, kung ano'ng gusto n'yong pagtrato sa inyo ng mga tao, ganitong paraan n'yo rin sila tratuhin, dahil ganito ang Batas at ang mga Propeta.
MAT 7:13 - Pasukin n'yo ang makitid na pintuan dahil maluwang ang pinto at malapad ang daan na papunta sa kapahamakan, at marami ang nakakapasok roon.
MAT 7:14 - Dahil makitid ang pinto at makipot ang daan na hahantong tungo sa Buhay at kaunti lang ang nakakatuklas nito.
MAT 7:15 - Mag-ingat rin kayo mula sa mga pekeng propeta na dumarating sa inyo sa panlabas na anyo ng isang tupa, pero sa panloob ay mga mababangis na lobo.
MAT 7:16 - Sa pamamagitan ng mga bunga nila ay makikilala n'yo sila. Kumukuha ba sila ng mga ubas mula sa mga matitinik na halaman, o di kaya ng igos mula sa mga dawagan?
MAT 7:17 - Ga'non din naman, lahat ng malulusog na puno ay naglalabas ng magagandang bunga, pero ang punong masama na ang kalagayan ay naglalabas ng masasamang bunga.
MAT 7:18 - Hindi kaya ng isang malusog na puno na maglabas ng masasamang bunga ni ang punong masama na ang kalagayan na maglabas ng magagandang bunga.
MAT 7:19 - Bawat punong hindi naglalabas ng magandang bunga ay pinuputol at hinahagis sa gitna ng apoy.
MAT 7:20 - Kaya naman, sa pamamagitan ng mga bunga nila ay makikilala n'yo sila.
MAT 7:21 - Hindi kada isang nagsasabi sa Akin, 'Panginoon, Panginoon,' ay makakapasok sa loob ng Kaharian ng Kalangitan, kundi sa gumagawa lamang ng kagustuhan ng Ama Kong nasa kalangitan.
MAT 7:22 - Maraming magsasabi sa Akin sa araw na iyon, 'Panginoon, Panginoon, hindi ba't sa Inyong pangalan ay inihayag namin ang mga bagay na darating at sa Inyong pangalan ay nagpalayas kami ng mga demonyo, at sa Inyong pangalan ay gumawa kami ng maraming himala?'
MAT 7:23 - Pero sa pagkakataong iyon ay ipapahayag Ko sa kanila na, 'Di Ko kayo kailanman kilala, lumayo kayo sa Akin, kayong namumuhay na walang kinikilalang batas!'
MAT 7:24 - Kaya't bawat isang nakikinig sa mga salita Kong ito at ginagawa ang mga ito, ihahalintulad Ko siya sa isang matalinong tao na nagtayo ng bahay niya sa ibabaw ng bato.
MAT 7:25 - At nang umulan at bumaha, na may kasamang pag-ihip ng malalakas na hangin, at binayo ang bahay na iyon, hindi ito bumigay dahil itinayo iyon sa ibabaw ng bato.
MAT 7:26 - At ang bawat isang nakikinig sa Aking mga salitang ito at hindi tumutupad dito ay maitutulad sa isang taong mangmang na nagtayo ng bahay niya sa ibabaw ng buhangin.
MAT 7:27 - At nang umulan at bumaha, na may kasamang pag-ihip ng malalakas na hangin, at binayo ang bahay na iyon, ito'y nawasak at grabe ang pagkasira nito."
MAT 7:28 - At nangyari, nang matapos ni Jesus ang mga salitang ito, na namangha ang taumbayan sa ganitong doktrina Niya.
MAT 7:29 - Dahil nagturo Siya sa kanila na tulad sa isang may awtoridad, at di gaya ng mga kilalang tagapagturo ng Biblia.
MAT 8:1 - At pagbaba Niya mula sa bundok ay sinundan Siya ng sangkatutak na tao.
MAT 8:2 - At biglang may lumapit na isang ketongin na pagsamba sa Kanya ay sinabi, "Panginoon, kung gusto N'yo po, magagawa N'yo po akong linisin."
MAT 8:3 - At si Jesus, pagka-unat ng kamay, ay hinipo siya sabay sabi, "Nais Ko. Maging malinis ka!" Kaya't biglang nalinis ang ketong niya.
MAT 8:4 - At sinabi sa kaniya ni Jesus, "Siguraduhin mong wala kang pagsasabihan, maliban sa pumunta ka't magpakita sa pari at magdala ka ng handog na inutos ni Moises bilang patotoo sa kanila."
MAT 8:5 - At pagkapasok ni Jesus sa loob ng Capernaum, lumapit sa Kanya ang isang senturyon na nagsusumamo sa Kanya
MAT 8:6 - at nagsasabi, "Panginoon, ang lalaking katulong ko po ay nakaratay sa loob ng bahay, di makabangon, at lubhang nahihirapan.
MAT 8:7 - Kaya't sinabi sa kanya ni Jesus, "Pupunta Ko't pagagalingin siya."
MAT 8:8 - At pagsagot ng senturyon ay sinabi niya, "Panginoon, hindi po ako karapat-dapat na papuntahin Kayo sa ilalim ng bubungan ko, pero bigkasin N'yo lang ang salita, at gagaling na ang katulong ko!
MAT 8:9 - Dahil ako rin po ay isang taong nasa ilalim ng awtoridad kung saan ay mayroong nakapailalim sa aking mga sundalo. At pag sinabi ko sa isa na 'to, 'Umalis ka,' umaalis nga ito, at sa isa naman, 'Lumapit ka,' at lumalapit naman ito, at sa alila ko, 'Gawin mo ito,' at ginagawa niya iyon."
MAT 8:10 - Nang marinig ni Jesus, nagtaka Siya at sinabi sa mga sumusunod, "Sinasabi Ko sa inyo ang totoo, na kahit sa loob man ng Israel ay hindi Ako nakakita ng ganito kalaking pananalig!
MAT 8:11 - Pero sinasabi Ko sa inyo na maraming mula sa silangan at kanluran ang darating at makikisalo kasama ni Abraham, at ni Isaac, at ni Jakob sa loob ng Kaharian ng Kalangitan,
MAT 8:12 - Pero ang mga anak ng Kaharian ay palalayasin papunta sa kadiliman sa labas. Magkakaroon doon ng malakas na iyakan at ng pagngangalit ng mga ngipin.
MAT 8:13 - At sinabi ni Jesus sa senturyon, "Umalis ka na, at nangyari na para sa'yo kung paano mo pinaniwalaan." Kaya't gumaling ang lalaking katulong niya sa loob ng oras ding iyon.
MAT 8:14 - At pagdating ni Jesus sa loob ng bahay ni Pedro, nakita Niya ang biyenan nitong nakahiga at nilalagnat.
MAT 8:15 - At hinawakan Niya ang kamay nito at nawala ang kanyang lagnat. Kaya't bumgangon siya at nagsilbi sa kanila.
MAT 8:16 - At pagsapit ng gabi ay dinala nila sa Kanya ang maraming sinasapian ng demonyo, at pinalayas Niya ang mga espiritu sa isang salita, at lahat ng may sakit ay pinagaling Niya
MAT 8:17 - para matupad Niya ang sinabi sa pamamagitan ng propeta Isaias na nagsasabing, "Kinuha at binitbit Niya ang mga kahinaan, at ang mga karamdaman natin."
MAT 8:18 - Pero nang makita ni Jesus ang napakaraming tao na nakapaligid sa Kanya, nag-utos Siya para umalis papunta sa kabilang ibayo.
MAT 8:19 - At paglapit sa Kanya ng isang eksperto sa Biblia ay sinabi nito sa Kanya, "Guro, susunod po ako sa Inyo saan man Kayo magpunta."
MAT 8:20 - Pero sinabi sa Kanya ni Jesus, "Ang mga sora ay may mga lungga at mayroong mga pugad ang mga ibon sa himpapawid, pero ang Anak ng Tao'y wala man lang lugar na mahigaan ang ulo Niya.
MAT 8:21 - Isa namang alagad Niya ang nagsabi sa Kanya, "Panginoon, hayaan N'yo po muna ring umalis ako para ilibing ang tatay ko.
MAT 8:22 - Pero sinabi ni Jesus sa kanya, "Sumunod ka sa Akin, at hayaan mo ang mga patay na ilibing ang kanilang mga patay."
MAT 8:23 - At pagsakay Niya sa loob ng malaking bangka sinundan Siya ng mga alagad Niya.
MAT 8:24 - At bigla na lang may isang malakas na unos na dumating sa gitna ng dagat, na halos â€‹ang bangka ay lumubog na sa lakas ng mga alon, pero Siya ay natutulog.
MAT 8:25 - At paglapit ng mga alagad Niya, ginising Siya habang sinasabi, "Panginoon, iligtas N'yo po kami! Mamamatay na tayo!"
MAT 8:26 - At sinabi Niya sa kanila, "Bakit kayo takot, kayong maliliit ang pananalig?" Kaya't pagkabangon ay sinaway Niya ang mga hangin at ang dagat, at nagkaroon ng matinding katahimikan.
MAT 8:27 - Pero ang mga tao'y nagulat habang sinasabi, "Ano'ng klaseng tao ito na kahit ang mga hangin at ang dagat ay sumusunod sa Kanya?"
MAT 8:28 - At pagdating Niya papasok ng kabilang ibayo, sa loob ng lupain ng mga Gergesenyo, sinalubong Siya ng dalawang inaalihan ng mga demonyo na palapit mula sa mga libingan. Sobrang babangis nila kaya't walang may lakas loob na dumaan sa gitna ng rutang iyon.
MAT 8:29 - At bigla silang sumigaw na nagsabing, "Ano'ng kinalaman Mo sa amin, Jesus na Anak ng Diyos? Dumating Ka ba rito para pahirapan kami bago pa man dumating ang takdang panahon?"
MAT 8:30 - At sa lugar na malayo sa kanila ay may isang kawan ng napakaraming baboy na kumakain.
MAT 8:31 - At nakiusap sa Kanya ang mga demonyo na nagsabing, "Kung palalayasin N'yo po kami, payagan N'yo kaming pumunta sa loob ng mga kawan ng mga baboy."
MAT 8:32 - At sinabi Niya sa kanila, "Sige, pumunta kayo." Kaya't pagkalabas ay pumunta sila sa loob ng kawan ng mga baboy. At bigla nalang nagtakbuhan ang buong kawan ng mga baboy palusong sa bangin na papunta sa dagat at namatay sila sa ilalim ng tubig.
MAT 8:33 - Pero nagtakbuhan ang mga tagapag-alaga at pagka-alis papunta ng lungsod ay kinuwento nila lahat ng iyon at ang patungkol sa inaalihan ng demonyo.
MAT 8:34 - At biglang lumabas ang buong lungsod para salubungin si Jesus, at nang makita Siya'y nakiusap sila na umalis nalang Siya mula sa lugar nila.
MAT 9:1 - At pagkasakay sa loob ng bangka ay tumawid Siya sa kabila at nakarating sa loob ng Kanyang sariling lungsod.
MAT 9:2 - At biglang dinala nila sa Kanya ang isang paralitiko na nakahiga sa banig. At nang makita ni Jesus ang pananalig nila, sinabi Niya sa paralitiko, "Matuwa ka anak, napatawad na sa'yo ang mga kasalanan mo."
MAT 9:3 - At bigla nalang ilan sa mga kilalang tagapagturo ay nagsalita sa loob-loob nila, "Nilalapastangan Niya ang Diyos!"
MAT 9:4 - Kaya't si Jesus, na alam ang mga iniisip nila, ay sinabi, "Bakit kayo nag-iisip ng masama sa kaibuturan ng mga puso n'yo?
MAT 9:5 - Dahil ano ba ang mas madali, ang sabihin, 'Napatawad ka na sa mga kasalanan,' o ang sabihin, 'Bumangon ka at maglakad?'
MAT 9:6 - Pero para malaman N'yo na may kapangyarihan ang Anak ng Tao sa ibabaw ng lupa na magpatawad sa mga kasalanan." Sabay sinabi Niya sa paralitiko, "Pagkabangon ay bitbitin mo 'yang banig at umuwi ka na sa bahay mo."
MAT 9:7 - At pagtayo ay umalis siya pauwi sa bahay niya.
MAT 9:8 - At ng masaksihan ng mga tao, humanga sila at nagpuri sa Diyos na nagbigay ng ganitong kapangyarihan sa mga tao.
MAT 9:9 - At sa pag-alis ni Jesus mula sa lugar na iyon, nakita Niya ang taong binansagang Mateo na nakaupo sa harap ng bayaran ng buwis. Kaya't sinabi Niya rito, "Sumunod ka sa Akin." At tumayo ito, sabay sunod sa Kanya.
MAT 9:10 - At dumating ang pagkakataon na siya'y nakisalong kumain sa loob ng isang bahay, at kapansin-pansin na maraming kolektor ng buwis at mga makasalanan na pagdating ay nakisalo kay Jesus at sa mga alagad Niya.
MAT 9:11 - At nang malaman ito ng mga Pariseo ay sinabi nila sa mga alagad Niya, "Ano'ng dahilan bakit kumakain ang Guro n'yo kasama ng mga kolektor ng buwis at mga makasalanan?"
MAT 9:12 - Pero nang madinig 'yon ni Jesus ay sinabi Niya sa kanila, "Hindi na kailangan ng manggagamot ang mga may malusog na pangangatawan, maliban sa mga may sakit.
MAT 9:13 - Pero pagkauwi n'yo ay aralin n'yo kung ano ito, 'Ang gusto Ko'y kahabagan at hindi paghahandog.' Dahil hindi Ako dumating para tawagin ang mga matuwid kundi ang mga makasalanan tungo sa pagbabago."
MAT 9:14 - Kaya naman sinabi ng mga alagad ni Juan paglapit sa Kanya, "Ano pong dahilan bakit kami at ang mga Pariseo ay madalas na mag-ayuno pero ang mga alagad N'yo po ay hindi nag-aayuno?"
MAT 9:15 - At sinabi sa kanila ni Jesus, "Hindi maaari na ang mga kaibigan ng ikakasal na lalake ay magdalamhati hangga't kasama pa nila ang lalaking ikakasal. Pero darating ang mga araw kung kailan kukunin mula sa kanila ang lalaking ikakasal, at sa panahong iyon ay mag-aayuno sila.
MAT 9:16 - At walang naglalagay ng tagpi ng bagong tela sa isang lumang damit, dahil babatakin nito ang pinagtagpian dito mula sa damit at magkakaroon ng mas malalang sira.
MAT 9:17 - Hindi rin sila naglalagay ng bagong katas ng ubas sa mga lumang lalagyang balat, pero kung hindi ay papuputukin nito ang mga lalagyang balat at ang katas ng ubas ay matatapon lang. Sisirain din nito ang mga lalagyang balat. Kung hindi ay nilalagay nila ang bagong katas ng ubas sa loob ng mga bagong lalagyang balat, at parehas silang naiingatan.
MAT 9:18 - Habang sinasabi Niya ang mga ito sa kanila, bigla nalang may isang opisyal na paglapit ay pinagsasamba Siya habang sinasabing, "Ang dalagita ko po ay kamamatay lang ngayon, pero pumunta po Kayo't ilapat ang kamay N'yo sa kanya at siya'y mabubuhay!"
MAT 9:19 - Kaya't pagtayo ni Jesus ay sumunod sa kanya, pati ang mga alagad Niya.
MAT 9:20 - At bigla nalang may isang ginang na dinurugo ng 12 taon na paglapit sa likuran ay hinipo ang laylayan ng damit Niya.
MAT 9:21 - Dahil sa loob-loob niya ay sinabi niya, "Kung mahipo ko lang ang damit Niya, gagaling ako."
MAT 9:22 - At nang lumingon si Jesus at nakita siya, sinabi Niya, "Huwag kang mahiya, anak; ang pananalig mo ang nagpagaling sa'yo." Kaya't gumaling na ang ginang mula sa oras na 'yon.
MAT 9:23 - At pagdating ni Jesus sa loob ng bahay ng opisyal, at nakita ang mga manunugtog ng plauta, pati na ang maraming taong nag-iingay,
MAT 9:24 - sinabi Niya sa kanila, "Magsibalik na kayo dahil hindi patay ang dalagita, kundi natutulog lang." At pinagtawanan nila Siya.
MAT 9:25 - At nang mapaalis na nila ang maraming tao, pagpasok sa loob ay hinawakan Niya ang kamay nito, at bumangon ang dalagita.
MAT 9:26 - Kaya't kumalat ang balitang ito sa buong lupaing iyon.
MAT 9:27 - At pag-alis roon ni Jesus ay sinundan Siya ng dalawang bulag na sumisigaw at sinasabi, "Kahabagan N'yo po kami, Anak ni David!"
MAT 9:28 - At pagdating sa loob ng bahay, pinuntahan Siya ng mga bulag at sinabi sa kanila ni Jesus, "Naniniwala ba kayo na kaya Ko 'tong gawin?" Sinabi nila sa Kanya, "Opo, Panginoon."
MAT 9:29 - Kaya't pagkahawak Niya sa mga mata nila ay sinabi, "Mangyari nga sa inyo ayon sa pananalig n'yo."
MAT 9:30 - At ang mga mata nila ay nabuksan. Pero mahigpit silang pinagbilinan ni Jesus na nagsabing, "Siguraduhin n'yong walang makakaalam nito."
MAT 9:31 - Pero nang makaalis na ay pinagkalat nila ang tungkol sa Kanya sa buong lupaing iyon.
MAT 9:32 - At nang sila'y papaalis na ay biglang dinala nila sa Kanya ang isang taong pipi't bingi na inaalihan ng demonyo.
MAT 9:33 - At nang mapalabas ang demonyo, ay nagsalita ang pipi't bingi. Kaya't nagulat ang mga tao na nagsasabing, "Kailanma'y wala pang naipakitang ganitong klase sa loob ng Israel!"
MAT 9:34 - Pero sinabi ng mga Pariseo, "Sa pamamagitan ng prinsipe ng mga demonyo Siya ay nagpapalayas ng mga demonyo."
MAT 9:35 - At nag-iikot si Jesus sa lahat ng mga lungsod at mga baranggay, nagtuturo sa loob ng mga simbahan nila, at nagpoproklama ng masayang balita ng Kaharian, sabay nagpapagaling ng bawat karamdaman at bawat sakit sa katawan sa gitna ng madla.
MAT 9:36 - At nang pagmasdan Niya ang makapal na tao, naantig ang damdamin Niya para sa kanila, dahil sila'y pagod at nanlulupaypay, parang mga tupang walang tagapag-alaga.
MAT 9:37 - Kaya't sinabi Niya sa mga alagad Niya, "Sa totoo lang, napakaraming aanihin, pero ang mga manggagawa ay kakaunti lamang.
MAT 9:38 - Kaya't hilingin n'yo sa May-ari ng anihan na magpadala pa ng mga manggagawa sa loob ng anihan Niya."
MAT 10:1 - At nang palapitin ang 12 mga alagad Niya, binigyan Niya sila ng kapangyarihang pasunurin ang mga maruruming espiritu para palayasin sila at magpagaling ng bawat karamdaman at bawat panghihina ng katawan.
MAT 10:2 - At ang mga pangalan ng 12 mga apostol ay ito: ang una ay si Simon na kung tawagin ay Pedro at Andres na kapatid niya; si Santiago na anak ni Zebedeo, at Juan na kapatid niya;
MAT 10:3 - Si Felipe at Bartolome, Tomas at Mateo ang kolektor ng buwis, si Santiago ni Alfeo, at si Lebeo na ang apelyido ay Tadeo.
MAT 10:4 - Simon na Kananeo, at Judas Iskariote na nagkanulo rin sa Kanya.
MAT 10:5 - Ang 12 na ito ay pinadala ni Jesus matapos silang pagbilinan na nagsasabing, "Huwag kayong pumunta patungo sa daanan ng mga Hentil at huwag kayong papasok sa loob ng lungsod ng mga Samaritano.
MAT 10:6 - Pero sa halip ay pumunta kayo doon sa mga tupang nagkakamatayan na kabilang sa tahanan ni Israel.
MAT 10:7 - At habang naglalakbay ay iproklama n'yo at sabihing, 'Ang Kaharian ng Kalangitan ay lumapit na!'
MAT 10:8 - Pagalingin n'yo ang may sakit, linisin n'yo ang mga ketongin, ibangon n'yo ang mga patay, palayasin n'yo ang mga demonyo: tinanggap n'yo ng walang bayad, ibigay n'yo ng walang bayad.
MAT 10:9 - Huwag kayong magdala ng ginto, o pilak, ni pera sa loob ng mga sinturon n'yo,
MAT 10:10 - maski na baunan para sa biyahe, ni dalawang damit o sandalyas, o isang tungkod: dahil ang manggagawa ay karapat-dapat tumanggap ng pangangailangan niya.
MAT 10:11 - At saan mang lungsod kayo pumunta o baranggay kayo pumasok, hanapin n'yo kung sino'ng tao roon ang karapat-dapat, at doon kayo manatili hanggang sa pag-alis n'yo.
MAT 10:12 - At pagkapasok n'yo sa loob ng tahanan, kumustahin n'yo ang mga naroroon.
MAT 10:13 - At kung totoong ang tahanan ay karapat-dapat, igawad n'yo rito ang kapayapaan n'yo. Pero kung hindi ito karapat-dapat, bawiin n'yo ang kapayapaan n'yo.
MAT 10:14 - At kung sinumang hindi tatanggap sa inyo ni pakikinggan ang mga salita n'yo, pag-alis n'yo sa bahay o sa lungsod na iyon, ay ipagpag n'yo ang alikabok sa mga talampakan n'yo.
MAT 10:15 - Sinasabi Ko sa inyo ang totoo, magiging mas madali pang pagbigyan ang lupain ng Sodom at Gomora sa Araw ng Paghuhukom kaysa sa lungsod na iyon.
MAT 10:16 - Pansinin n'yo, pinadadala Ko kayo na parang mga tupa sa gitna ng mga asong gubat: kaya't maging matalino kayo gaya ng mga ahas pero maamong gaya ng mga kalapati.
MAT 10:17 - Pero mag-ingat kayo mula sa mga tao, dahil dadalhin nila kayo sa mga hukuman at parurusahan nila kayo sa loob ng mga simbahan nila.
MAT 10:18 - At ipadadala rin kayo sa harapan ng mga gobernador at ng mga hari dahil sa Akin, bilang patotoo sa kanila at sa mga bansa.
MAT 10:19 - Pero kapag dinala nila kayo, huwag kayong mag-alala kung paano o ano'ng dapat n'yong sabihin: dahil ibibigay sa inyo sa mismong oras na 'yon ang dapat n'yong sabihin,
MAT 10:20 - dahil hindi kayo ang magsasalita, kundi ang Espiritu ng Ama n'yo na nagsasalita mula sa kaibuturan n'yo.
MAT 10:21 - At ipagkakanulo ng kapatid ang kapatid para mamatay, at ama ang anak: at magrerebelde ang mga anak laban sa mga magulang, at ipapapatay sila.
MAT 10:22 - At kamumuhian kayo ng lahat dahil sa pangalan Ko. Pero ang maging tapat hanggang sa wakas ay siyang maliligtas.
MAT 10:23 - Pero pagka inusig nila kayo sa loob ng lungsod na ito, lumikas kayo sa ibang lugar: dahil sasabihin Ko sa inyo ang totoo, hinding hindi n'yo matatapos ang mga lungsod ng Israel hanggang sa dumating na ang Anak ng Tao.
MAT 10:24 - Ang tagasunod ay hindi higit kaysa sa tagapagturo, ni ang alipin higit kaysa sa panginoon niya.
MAT 10:25 - Sapat na sa estudyante na maging tulad sa kanyang guro at ang alipin na matulad sa panginoon niya. Kung tinawag nilang Beelzebub ang pinuno ng tahanan, paano pa kaya ang mga kapamilya niya?
MAT 10:26 - Kaya't huwag kayong matakot sa kanila; dahil walang nakatago na di malalantad, at lihim na di mabubunyag.
MAT 10:27 - Ang sinasabi Ko sa inyo sa gitna ng dilim ay sabihin n'yo sa gitna ng liwanag; at ang narinig n'yo sa loob ng taynga ay iproklama n'yo sa ibabaw ng mga bubungan.
MAT 10:28 - At huwag kayong matakot mula sa mga pumapatay ng katawan pero hindi kayang pumatay ng kaluluwa. Pero sa halip, katakutan n'yo ang may kakayahang wasakin ang kaluluwa pati na rin ang katawan sa loob ng impiyerno.
MAT 10:29 - Hindi ba't nabibili ng bente sentimo ang dalawang pirasong maya? pero hindi babagsak sa ibabaw ng lupa ang isa sa kanila na walang pahintulot ang Ama n'yo.
MAT 10:30 - Pero kayo, maski na mga buhok sa ulo ay bilang lahat.
MAT 10:31 - Kaya't huwag kayong matakot, mas mahalaga kayo kaysa sangkatutak na maya.
MAT 10:32 - Kaya't lahat nang magpapahayag ayon sa mga salita Ko sa harap ng mga tao ay siya Ko ring ipapahayag sa harap ng Ama Ko na nasa kalangitan.
MAT 10:33 - Pero ang sinumang magkaila sa Akin sa harap ng mga tao ay siya Ko ring ikakaila sa harap ng Ama Ko na nasa kalangitan.
MAT 10:34 - Huwag n'yong akalain na dumating Ako para maghasik ng masayang pakikipag-ugnayan sa ibabaw ng daigdig. Hindi Ako dumating para magdala ng masayang pakikipag-ugnayan kundi ng patalim.
MAT 10:35 - Dahil dumating Ako para maghati sa dalawang partido: ang isang tao laban sa ama niya, pati na babaing anak laban sa ina niya, at hipag laban sa biyenan nito.
MAT 10:36 - At ang mga kaaway ng tao ay ang mga kapamilya niya.
MAT 10:37 - Ang nagmamahal sa ama o ina higit sa Akin ay hindi karapat-dapat sa Akin; at ang nagmamahal sa anak na lalake o babae higit sa Akin ay hindi karapat-dapat sa Akin.
MAT 10:38 - Kaya't ang hindi nagpapasan ng krus niya at sumusunod sa likuran Ko ay hindi karapat-dapat sa Akin.
MAT 10:39 - Ang nagkamit ng kanyang buhay ay mawawalan nito; pero ang siyang mawalan ng buhay alang-alang sa Akin ay magkakamit nito.
MAT 10:40 - Ang tumatanggap sa inyo ay sa Akin tumatanggap; at ang sa Aki'y tumatanggap ay tumatanggap sa Kanya na nagpadala sa Akin.
MAT 10:41 - Ang tumatanggap sa isang propeta sa ngalan ng isang propeta ay tatanggap ng gantipala ng isang propeta. At ang tumatanggap sa isang taong matuwid sa ngalan ng isang taong matuwid ay tatanggap ng gantipala ng isang taong matuwid.
MAT 10:42 - At sinumang magbigay sa isa sa mga maliliit na ito ng isang baso ng malamig na inumin dahil lang sa pangalan ng isang alagad, sinasabi Ko sa inyo ang totoo, hinding-hindi niya mawawala ang kanyang gantimpala."
MAT 11:1 - At nangyari nang matapos si Jesus magbilin sa 12 mga alagad Niya na umalis Siya mula roon para magturo at magproklama sa loob ng mga lungsod nila.
MAT 11:2 - At si Juan, nang marinig sa loob ng bilangguan ang mga ginagawa ni Kristo, ay nagpadala ng dalawa sa mga alagad niya.
MAT 11:3 - Sinabi nito sa Kanya, "Ikaw na ba ang Siyang dapat na dumating o maghihintay pa kami ng iba?"
MAT 11:4 - At pagsagot ni Jesus ay sinabi sa kanila, "Pag-alis n'yo ay ibalita n'yo kay Juan ang naririnig at nakikita n'yo:
MAT 11:5 - mga bulag na nagbalik ang paningin at mga pilay na nakalakad; mga ketongin na nalinis, pati mga binging nakakarinig na, mga patay na binangon, at mga dukhang nakatanggap ng masayang balita.
MAT 11:6 - At mapalad ang siyang sinumang hindi mag-aalinlangan sa Akin.
MAT 11:7 - At nang paalis na ang mga ito, nagsimulang magsalita si Jesus sa mga tao tungkol kay Juan, "Ano talaga ang pinunta n'yo at gustong makita sa gitna ng ilang? Tambong winawasiwas ng hangin?
MAT 11:8 - Pero ano ba talaga ang pinunta n'yo para makita? Isang taong nakasuot ng kumportableng damit? Pansinin n'yo, ang mga nakasuot lagi ng mga kumportableng damit ay nasa loob ng bahay ng mga hari.
MAT 11:9 - Pero ano ang pinunta n'yo at gustong makita? Isang propeta? Sasabihin Ko sa inyo, tunay nga at higit pa sa isang propeta.
MAT 11:10 - Dahil ito ang naisulat patungkol sa kanya, 'Tignan n'yo, ipinapadala Ko ang mensahero Ko sa unahan Mo. Siya'ng maghahanda ng Iyong daraanan sa harapan Mo.'
MAT 11:11 - Sinasabi Ko sa inyo ang totoo, wala pang lumilitaw mula sa mga isinilang ng mga kababaihan na mas dakila kay Juan na Tagalublob: pero ang mas aba sa loob ng Kaharian ng Kalangitan ay mas dakila sa kanya.
MAT 11:12 - Pero mula sa panahon ni Juan na Tagalublob hanggang ngayon, ang Kaharian ng Kalangitan ay dinadaan na sa puwersahan at mga mapipilit silang sumusunggab nito.
MAT 11:13 - Dahil lahat ng mga Propeta at ang Batas hanggang kay Juan ay nagpahiwatig sa mga bagay na darating.
MAT 11:14 - Kaya't kung gugustuhin n'yong tanggapin, siya ay ang Elias na dapat dumating.
MAT 11:15 - Ang may mga tayngang handang makinig, hayaan siyang makinig.
MAT 11:16 - Pero kanino Ko ihahalintulad ang henerasyong ito? Katulad nito ang mga maliliit na bata na nakaupo sa plasa, at tinatawag ang mga kasamahan nila,
MAT 11:17 - at sinasabing, 'Tinugtugan namin kayo ng plauta at hindi kayo sumayaw; nag-iyakan kami sa harap n'yo at hindi man lang kayo nalungkot.'
MAT 11:18 - dahil nagpakita si Juan na di kumakain ni umiinom, kaya't sinasabi nila, 'May demonyo siya!'
MAT 11:19 - Dumating ang Anak ng Tao na kumakain at umiinom, pero sinasabi naman nila, 'Tignan n'yo, isang taong matakaw at palainom, kaibigan ng mga kolektor ng buwis at mga makasalanan. Kaya't ang karunungan ay naturingang tama sa pamamagitan ng mga anak niya.
MAT 11:20 - Kaya't sinimulan Niyang batikusin ang mga lungsod kung saan nangyari ang karamihan sa mga himala Niya, dahil hindi sila nagbago.
MAT 11:21 - "Lagot ka Korazin! Lagot ka Betsaida! Dahil kung sa Tiro at Sidon nangyari ang mga himala na ginawa sa inyo, matagal na sana silang nagsisi na nakadamit pa ng sako at puno ng abo!
MAT 11:22 - Pero sinasabi Ko sa inyo na mas magiging madali pang pagbigyan ang Tiro at Sidon sa Araw ng Paghuhukom kaysa sa inyo.
MAT 11:23 - At ikaw Capernaum na itinaas hanggang sa langit ay ibabagsak sa impiyerno! Dahil kung sa Sodom nangyari ang mga himalang ginawa sa kalagitnaan mo, nanatili pa sana ito hanggang sa ngayon.
MAT 11:24 - Pero sinasabi Ko sa inyo na mas magiging madali pang pagbigyan ang lupain ng Sodom sa Araw ng Paghuhukom kaysa sa'yo.
MAT 11:25 - Sa pagkakataon na iyon ay sumagot si Jesus at sinabi, "Pinupuri Ko po kayo Ama, Panginoon ng langit at ng lupa dahil itinago N'yo po ang mga bagay na ito mula sa mga eksperto at mga bihasa, at ipinakita N'yo po ang mga ito sa mga maliliit na bata.
MAT 11:26 - Tunay nga po Ama, dahil ganitong paraan ang naging kalugud-lugod sa Inyong harapan.
MAT 11:27 - Lahat ng bagay ay ipinaubaya na sa Akin sa ilalim ng Ama Ko, at walang nakakakilala sa Anak kundi ang Ama, at walang nakakakilala sa Ama kundi ang Anak at sinumang gustuhin ng Anak na ipakilala.
MAT 11:28 - Lumapit kayo sa Akin, lahat ng napapagod at may bigat na dinadala, at pagpapahingahin Ko kayo.
MAT 11:29 - Dalhin n'yo ang pamatok Ko at matuto kayo sa Akin, dahil maamo Ako at may mababang kalooban, at matutuklasan n'yo ang kapahingahan sa mga kaluluwa n'yo.
MAT 11:30 - Dahil ang pamatok Ko'y maginhawang gamitin at ang dalahin Ko ay magaan.
MAT 12:1 - Sa pagkakataong iyon sa araw ng Pamamahinga, dumaan si Jesus sa gitna ng taniman. Pero ang mga alagad Niya ay gutom na kaya't sinimulan nilang pitasin ang mga butil ng trigo at kumain.
MAT 12:2 - Pero nang makita ito ng mga Pariseo ay sinabi sa Kanya, "Tignan Mo, ginagawa ng mga alagad Mo ang hindi dapat gawin sa araw ng Pamamahinga.
MAT 12:3 - Pero ang sabi Niya sa kanila, "Hindi n'yo ba nabasa ang ginawa ni David, nang siya mismo'y magutom at ang mga kasama niya?
MAT 12:4 - Kung paano siya pumasok sa loob ng Bahay ng Diyos at kumain ng mga panghandog na tinapay na hindi niya dapat kainin ni ang mga kasama niya, kundi para sa mga pari lang?
MAT 12:5 - O hindi n'yo ba nabasa ang nakalagay sa Batas na sa mga araw ng Pamamahinga ang mga pari sa loob ng Templo ay binabaliwala ang Pamamahinga pero sila'y walang sala?
MAT 12:6 - Pero sinasabi Ko sa inyo na ang mas dakila sa Templo ay narito.
MAT 12:7 - Pero kung nauunawaan n'yo lang kung ano ang, 'Kahabagan ang gusto Ko at hindi handog,' hindi n'yo sana binigyang sala ang walang sala.
MAT 12:8 - Dahil ang Anak ng Tao ay Panginoon rin ng Pamamahinga.
MAT 12:9 - At pagkatapos umalis doon, pumunta Siya sa loob ng simbahan nila.
MAT 12:10 - At kapansin-pansin, may tao roon na may tuyot na kamay. Pero sa layuning maakusahan Siya, tinanong nila Siya at nagsabi kung tama bang magpagaling sa mga araw ng Pamamahinga.
MAT 12:11 - Pero ang sabi Niya sa kanila, "Sino kayang tao sa inyo na pagka nagkaroon ng isang tupa at kung sakaling mahulog ito sa gitna ng bangin sa araw ng Pamamahinga ay hindi ito susunggaban at hahanguin?
MAT 12:12 - Gaano pang higit na mahalaga, kung gayon, ang isang tao kaysa sa isang tupa? Kaya naman, tama lang na gumawa ng mabuti sa mga araw ng Pamamahinga."
MAT 12:13 - Kaya't sinabi Niya sa tao, "Iunat mo ang kamay mo." Inunat nga niya at ito'y nagbalik sa dating kundisyon, kasing ayos ng kabila.
MAT 12:14 - Pero pagkalabas ng mga Pariseo, sila'y nagdaos ng isang pagpupulong laban sa Kanya para pag-usapan kung paano Siya pababagsakin.
MAT 12:15 - Pero nang malaman ni Jesus, umalis Siya mula sa lugar na iyon. Sinundan pa rin Siya ng sangkatutak na tao, at pinagaling Niya silang lahat.
MAT 12:16 - At mahigpit Siyang nagbilin sa kanila na huwag nila Siyang ipakilala sa madla.
MAT 12:17 - Para matupad ang binanggit sa pamamagitan ng propeta Isaias na nagsasabing,
MAT 12:18 - "Tignan mo, ang lingkod Ko na Aking pinili, ang minamahal Ko kung saan nakatagpo ng tuwa ang kaluluwa Ko. Ilalagay Ko ang Espiritu Ko sa Kanya, at katarungan sa mga bansa'y ihahayag Niya.
MAT 12:19 - Hindi Siya makikipag-away ni maghihinaing, o hahayaang madinig ninuman ang tinig Niya sa gitna ng mga lansangan.
MAT 12:20 - Winasak na tambo'y hindi Niya babaliin, at umuusok na mitsa'y hindi Niya papatayin hanggang sa madala Niya sa tagumpay ang katarungan.
MAT 12:21 - At ang mga bansa'y magitiwala sa pangalan Niya.
MAT 12:22 - Sa pagkakataong iyon ay dinala sa Kanya ang isang inaalihan ng demonyo, na bulag at di makapagsalita. At pinagaling Niya ito kaya't ang bulag at pipi ay sabay na nakapagsalita at nakakita.
MAT 12:23 - Kaya't namangha ang buong madla at sinabi nila, "Baka ito na ang Anak ni David?"
MAT 12:24 - Pero nang marinig ng mga Pariseo ay sinabi nila, "Hindi Niya mapapalabas ang mga demonyo maliban sa tulong ni Beezebub na pinuno ng mga demonyo!"
MAT 12:25 - Pero nang malaman ni Jesus ang mga iniisip nila, sinabi Niya sa kanila, "Bawat kahariang nahahati laban sa sarili nito ay maglalaho, at bawat lungsod o tahanan na nahahati laban sa sarili nito ay di magtatagal.
MAT 12:26 - At kung pinapalayas ni Satanas si Satanas, nahati na siya laban sa kanyang sarili. Paano ngayon magtatagal ang kaharian niya?
MAT 12:27 - At kung sa tulong ni Beelzebub ay nagpapalayas Ako ng mga demonyo, sa tulong nino nagpapalayas ang mga anak n'yo? Dahil rito, sila ang magiging mga hurado n'yo.
MAT 12:28 - Pero kung nagpapalayas Ako ng mga demonyo sa tulong ng Espiritu ng Diyos, totoo ngang dumating na sa inyo ang Kaharian ng Diyos.
MAT 12:29 - O sa anong paraan magagawa ninuman na pumasok sa loob ng bahay ng malakas at nakawin ang mga kagamitan nito malibang igapos niya muna iyong malakas? At sa puntong iyon pa lang niya mananakawan ang bahay nito.
MAT 12:30 - Ang hindi Ko kakampi ay kalaban Ko, at ang hindi nakikipagniig na kasama Ko ay magkakawatak-watak.
MAT 12:31 - Dahil dito ay sinasabi Ko sa inyo, bawat kasalanan at panlalapastangan sa Diyos ng mga tao ay patatawarin, pero walang patatawarin sa mga taong nilalapastangan ang Espirtu.
MAT 12:32 - Kaya't sinuman na magsalita ng isang bagay laban sa Anak ng Tao, siya'y mapapatawad pa; pero sinuman na magsalita laban sa Banal na Espiritu, siya ay hindi na mapapatawad. Hindi rito sa buhay na ito, ni doon man sa darating.
MAT 12:33 - Alin man sa dalawa: gawin n'yong mabuti ang puno, mabuti rin ang bunga nito; o gawin n'yong masama ang puno, masama rin ang bunga nito. Dahil ang puno ay nakikilala mula sa bunga.
MAT 12:34 - Mga anak ng ahas, paano n'yo kakayaning magsalita ng mga magagandang bagay gayong kayo'y masasama? Dahil nagsasalita ang bibig ayon sa mga bagay na pumupuno sa kalooban.
MAT 12:35 - Ang mabuting tao, mula sa mabubuting bagay na naipon sa puso niya ay naglalabas ng mabubuti; ang masamang tao naman, mula sa mga masasamang bagay na naipon niya ay naglalabas ng masasama.
MAT 12:36 - Pero sinasabi Ko sa inyo na kada walang katuturang salita, at anumang sabihin ng mga tao, ay bibigyan nila ng kaukulang paliwanag ang dahilan nito sa Araw ng Paghuhukom.
MAT 12:37 - Dahil sa pamamagitan ng mga salita mo'y ituturing kang matuwid at sa pamamagitan ng mga salita mo'y hahatulan kang maparusahan.
MAT 12:38 - Kaya't sumagot ang ilang mga dalubhasa sa Biblia at mga Pariseo na nagsabing, "Guro, gusto po naming makasaksi ng palatandaan mula sa Inyo."
MAT 12:39 - Pero pagsagot Niya ay sinabi sa kanila, "Ang masama at mapangalunyang henerasyon ay naghahanap ng palatandaan? Pero walang ibibigay na palatandaan dito maliban sa palatandaan ng propeta Jonas.
MAT 12:40 - Dahil kung paano noon si Jonas na tatlong araw at tatlong gabing nasa loob ng tiyan ng balyena, ang Anak ng Tao rin ay mananatili ng tatlong araw at tatlong gabi sa kaloob-looban ng daigdig.
MAT 12:41 - Mga kalalakihan ng Nineve ay babangon kasama ng henerasyong ito doon sa Paghuhukom at hahatulan itong maparusahan dahil nagbago sila ng kanilang mga kaisipan sa gitna ng pangangaral ni Jonas. Pero pansinin n'yo, higit pa kay Jonas ang narito!
MAT 12:42 - Yung Reyna ng Katimugan ay babangon sa kalagitnaan ng Paghuhukom kasama ng henerasyong ito at hahatulan itong maparusahan, dahil naglakbay siya mula pa sa dulo ng daigdig para lang marinig ang karunungan ni Solomon. Pero pansinin n'yo higit pa kay Solomon ang narito!
MAT 12:43 - Pero pagka ang maruming espiritu ay lumabas mula sa tao, pumupunta ito sa mga lugar na walang tubig sa paghahanap ng mapagpapahingahan, pero hindi niya mahahanap.
MAT 12:44 - Sa puntong iyon ay sasabihin niya, 'Babalik nako papunta sa bahay ko kung saan ako lumabas.' At pagdating roon ay matatagpuan niya itong bakante, malinis at nakadekorasyon.
MAT 12:45 - Kaya lalabas siya at kukuha ng pitong iba pang espiritung makakasama niya na mas masama pa sa kanya at pagpasok sa loob ay maninirahan sila roon. Kaya't ang kinahinatnan ng taong ito ay naging mas malala pa sa nauna. Ganito rin ang mangyayari sa masamang henerasyong ito."
MAT 12:46 - At habang Siya ay nagsasalita pa sa mga tao, kapansin-pansin ang ina at ang mga kapatid Niyang lalake ay nakatayo sa labas, naghahanap ng pagkakataong makausap Siya.
MAT 12:47 - Kaya't may nagsabi sa Kanya, "Tignan N'yo po, ang ina N'yo at ang mga kapatid N'yo ay nakatayo sa labas, hinahanap po Kayo para makausap."
MAT 12:48 - Pero pagkasagot ay sinabi Niya sa nagsabi sa Kanya, "Sino ba ang ina Ko, at sino ba ang mga kapatid Ko?"
MAT 12:49 - At pagkaunat ng kamay Niya sa direksyon ng mga alagad Niya, sinabi Niya, "Tignan mo, ang nanay Ko at ang mga kapatid Ko.
MAT 12:50 - Dahil sinumang gumawa ng kalooban ng Ama Ko na nasa kalangitan ay siya Kong kapatid na lalake, at kapatid na babae, pati na ina."
MAT 13:1 - Sa loob rin ng araw na iyon, paglabas ni Jesus mula sa bahay, ay naupo Siya sa tabing dagat.
MAT 13:2 - At nakipagniig sa Kanya ang napakaraming tao, kaya naman naupo Siya pagkasakay sa loob ng bangka habang ang buong madla ay nakapuwesto sa baybayin.
MAT 13:3 - At marami Siyang sinabi sa kanila gamit ang mga talinghaga. Sinabi Niya, "Tignan n'yo 'to, umalis ang nagtatanim para magtanim.
MAT 13:4 - At habang siya ay nagtatanim na, may ilang nalaglag sa tabing daan, at dumating ang mga ibon at inubos ang mga ito.
MAT 13:5 - Ang iba naman ay nalaglag sa ibabaw ng mga mabatong lugar kung saan walang maraming lupang makapitan, at mabilis itong sumibol dahil sa walang malalim na lupang makapitan.
MAT 13:6 - Pero pagsikat ng araw, naluto ito. Dahil rin sa walang sumusuportang ugat, natuyo ito.
MAT 13:7 - Ang iba naman ay nalaglag doon sa dawagan pero lumago ang mga dawag at sinakal ang mga ito.
MAT 13:8 - Ang iba naman ay nalaglag doon sa magandang lupa, at namunga ito ng 100, at may ilan 60, may ilan naman 30.
MAT 13:9 - Ang may mga tayngang handang makinig, hayaan siyang makinig."
MAT 13:10 - At paglapit ng mga alagad ay sinabi sa Kanya, "Bakit po sa pamamagitan ng mga talinghaga Kayo nagsasalita sa kanila?"
MAT 13:11 - Sumagot Siya at sinabi sa kanila, "Dahil ipinagkaloob sa inyo na malaman ang mga hiwaga ng Kaharian ng Kalangitan, pero hindi ito ipinagkaloob sa kanila.
MAT 13:12 - Dahil sinumang mayroon nito, sa kanya ito ibibigay, at mananagana pa siya; pero sinumang di nagtataglay nito, kahit iyong mayroon siya ay kukunin pa sa kanya.
MAT 13:13 - Ito ang dahilan kaya Ako nagsasalita sa kanila sa pamamagitan ng talinghaga, dahil tumitingin nga sila, di naman makakita at nakikinig nga sila, di naman makarinig at di rin nila maunawaan.
MAT 13:14 - Kaya't natupad sa kanila ang ipinahiwatig ni Isaias na sinasabing, 'Pakikinggan n'yo sa taynga pero hinding hindi n'yo mauunawaan, at sa pagtingin n'yo ay makikita n'yo, pero hinding hindi n'yo maiintindihan.'
MAT 13:15 - Dahil manhid na ang puso ng mga taong ito, at hirap na silang makarinig sa taynga. Ipinikit pa nila ang mga mata nila, kundi'y baka makita ng mga mata nila at marinig ng mga taynga nila, at maintindihan ng puso nila at sila'y makapagsisi at mapagaling Ko sila.'
MAT 13:16 - Pero mapalad ang mga mata n'yo, dahil nakakakita sila, at ang mga taynga n'yo dahil nakakarinig sila.
MAT 13:17 - Dahil totoong sinasabi Ko sa inyo na maraming mga propeta at matutuwid ang nangarap makita ang mga nakikita n'yo pero hindi nila nakita; at mapakinggan ang mga naririnig n'yo pero hindi nila narinig.
MAT 13:18 - Kaya naman, pakinggan n'yo ang talinghaga ng manghahasik.
MAT 13:19 - Bawat nakikinig ng Salita ng Kaharian pero hindi ito naiintindihan, darating ang masama at dadakmain ang naitanim sa loob ng puso niya. Ito ay ang nalaglag sa gilid ng kalsada.
MAT 13:20 - At ang inihasik sa ibabaw ng mabatong mga lugar ay ang siyang nakikinig ng Salita at dali-daling tumatanggap nito ng may tuwa;
MAT 13:21 - pero walang ugat sa sarili, kundi ay panandalian lamang. Kaya't pag dating ng kahirapan o pag-uusig dahil sa Salita, dali-dali itong napapaayaw.
MAT 13:22 - At ang naitanim naman sa gitna ng dawagan ay ang siyang nakikinig ng Salita pero ang alalahanin sa mundong ito at ang pandaraya ng kayamanan ay sinasakal ang Salita, kaya't ito'y hindi nagiging mabunga.
MAT 13:23 - Pero ang inihasik sa ibabaw ng magandang lupa ay ang siyang nakikinig ng Salita at nakakaunawa na talaga namang namunga at may isang nakakapamunga ng 100, at may 60, at may 30."
MAT 13:24 - Nagbigay Siya ng isa pang talinghaga sa kanila. Sinabi Niya, "Ang Kaharian ng Kalangitan ay katulad sa isang tao na naghasik ng mabuting binhi sa gitna ng taniman n'ya.
MAT 13:25 - Pero sa kalagitnaan ng pagtulog ng mga tao, dumating ang kalaban niya at naghasik ng masasamang damo sa pagitan ng trigo at umalis.
MAT 13:26 - Kaya't nang tumubo na ang dahon at magbigay bunga, saka din naman lumitaw ang masasamang damo.
MAT 13:27 - Kaya't paglapit ng tauhan ng pinuno ng tahanan ay sinabi sa kanya, 'Amo, hindi po ba magandang binhi ang itinanim n'yo sa gitna ng inyong taniman? Kaya't paano pong nangyari na mayroon itong masasamang damo?
MAT 13:28 - Pero ang sabi Niya sa kanila, 'Kalabang mortal ang gumawa nito.' At sinabi ng tauhan sa kanila, 'Gusto n'yo po ba ngayong puntahan namin para kunin ang mga ito?'
MAT 13:29 - Pero ang sabi nito, 'Huwag, kundi baka habang kinukuha n'yo ang masasamang damo ay mabunot n'yo kasama ng mga ito ang trigo.'
MAT 13:30 - Pabayaan n'yong parehas na lumago hanggang sa anihan; at pagdating ng panahon ng anihan ay sasabihin ko sa manggagapas, 'Tipunin n'yo muna ang masasamang damo at sama-sama n'yo silang itali sa isang tabi para sunugin ang mga ito. Sama-sama n'yo ring dalhin ang trigo sa loob ng kamalig ko.'"
MAT 13:31 - Nagbigay Siya ng isa pang talinghaga sa kanila. Sinabi Niya, "Ang Kaharian ng Kalangitan ay tulad sa isang butil ng mustasa na pagkakuha ng isang tao ay itinanim sa gitna ng taniman nito.
MAT 13:32 - Totoong ito na ang pinakamaliit sa lahat ng mga binhi. Pero pagka tumubo na ito ay siyang pinakamalaki sa mga gulay, at ito'y nagiging puno. Kaya naman pinupuntahan ito ng mga ibon sa himpapawid at namumugad sa gitna ng mga sanga nito."
MAT 13:33 - Nagsabi pa Siya sa kanila ng isang talinghaga, "Ang Kaharian ng Kalangitan ay tulad sa lebadura na pagkakuha ng isang ginang ay hinalo sa tatlong baldeng harina hanggang sa lahat ng ito ay napaalsa."
MAT 13:34 - Lahat ng mga ito'y sinabi ni Jesus sa karamihan sa pamamagitan ng mga talinghaga, at hindi Siya nagsalita sa kanila ng di gumagamit ng talinghaga.
MAT 13:35 - Nang sa ganoon ay matupad ang sinabi sa pamamagitan ng propeta, na nagsasabing, "Bubuksan Ko ang bibig Ko sa pamamagitan ng mga talinghaga. Isisiwalat Ko ang mga lihim na bagay mula pa sa pagkakatatag ng sanlibutan."
MAT 13:36 - Sa puntong iyon, nang mapaalis na ang mga tao, ay pumunta si Jesus sa loob ng bahay. Kaya't lumapit sa Kanya ang mga alagad Niya sabay sabi, "Ipaliwanag N'yo po sa amin ang talinghaga ng masamang damo sa bukid."
MAT 13:37 - At sinabi Niya ang sagot sa kanila, "Ang naghahasik ng mabuting binhi ay ang Anak ng Tao;
MAT 13:38 - At ang bukid ay ang sanlibutan; at ang magandang binhi ay iyong mga anak ng Kaharian. Ang masamang damo naman ay ang mga anak ng masama.
MAT 13:39 - Ang kalaban naman na naghasik sa kanila ay ang diyablo; ang anihan naman ay katapusan ng panahon, at ang mga manggagapas ay mga anghel.
MAT 13:40 - Kaya't tulad ng masamang damo na inipon at sinunog sa apoy ganoon din naman ang mangyayari sa katapusan ng panahong ito.
MAT 13:41 - Ipapadala ng Anak ng Tao ang mga anghel Niya at pagsasama-samahin nila mula sa Kaharian Niya lahat ng mga nagtutulak ng kasalanan at ang mga gumagawa ng lahat ng uri ng paglabag sa Kautusan.
MAT 13:42 - At ihahagis nila ang mga ito sa loob ng Pugon ng Apoy kung saan magkakaroon ng malalakas na iyakan at ng pagngangalit ng mga ngipin.
MAT 13:43 - Sa panahong iyon ang mga matutuwid ay magniningning tulad ng araw sa loob ng Kaharian ng Ama nila. Ang may mga tayngang handang makinig, hayaan siyang makinig.
MAT 13:44 - Muli pa, ang Kaharian ng Kalangitan ay tulad sa kayamanang nakatago sa gitna ng bukirin na nang matuklasan ng isang tao ay itinago niya, at dahil sa tuwa nito ay umalis at ipinagbili ang lahat ng mayroon siya gaano man karami, pagkatapos ay binili niya ang bukiring iyon.
MAT 13:45 - Muli pa, ang Kaharian ng Kalangitan ay tulad sa isang taong mangangalakal na naghahanap ng magagandang perlas
MAT 13:46 - na nang matuklasan ang isang mamahaling perlas ay umalis, ipinagbili ang lahat ng mayroon siya, gaano man karami, at binili iyon.
MAT 13:47 - Muli pa, ang Kaharian ng Kalangitan ay tulad sa lambat na hinagis sa gitna ng dagat at nakakahango ng lahat ng klase;
MAT 13:48 - na nang mapuno na nila ay hinihila papunta sa pampang, at pagka upo'y nilalagay nila ang magaganda sa loob ng mga planggana at ang mga mapapangit ay hinahagis sa labas.
MAT 13:49 - Ganito rin ang mangyayari pag dumating na ang katapusan ng panahon. Ang mga anghel ay maglalabasan at aalisin ang masasama mula sa kalagitnaan ng mga matutuwid
MAT 13:50 - at ihahagis nila ang mga ito sa loob ng Pugon ng Apoy kung saa'y magkakaroon ng malalakas na iyakan at ng pagngangalit ng mga ngipin."
MAT 13:51 - Sinabi ni Jesus sa kanila, "Naintindihan n'yo ba ang lahat ng ito?" Sinabi nila sa Kanya, "Opo, Panginoon."
MAT 13:52 - At ang sabi Niya sa kanila, "Dahil dito, bawat tagapagturo ng Biblia na naturuan sa loob ng Kaharian ng Kalangitan ay tulad sa isang taong may-ari ng bahay na naglalabas mula sa taguan niya ng mga bago at lumang kasangkapan."
MAT 13:53 - At dumating ang panahon, nang matapos ni Jesus ang mga talinghagang ito, na umalis na Siya roon.
MAT 13:54 - At pagpunta Niya sa loob ng sarili Niyang lalawigan ay nagturo Siya sa kanila sa loob ng simbahan nila, kaya naman nagulat sila at sinabi, "Saan Niya nakuha ang karunungan Niya at ganitong kapangyarihan?
MAT 13:55 - Hindi ba't Siya iyong anak ng karpintero? Hindi ba't Maria ang pangalan ng nanay Niya, at mga lalaking kapatid Niya sina Santiago at Jose, pati si Simon at Judas?
MAT 13:56 - At hindi ba't ang mga kapatid na babae Niya ay kasama nating lahat? Kung ganoon, saan Niya nakuha lahat ng ito?"
MAT 13:57 - Kaya't di sila nanalig sa Kanya. Pero ganito ang sinabi ni Jesus sa kanila, "Walang propeta na di pinahahalagahan maliban sa loob ng sarili niyang lalawigan, at sa loob ng tahanan niya.
MAT 13:58 - At hindi Siya gumawa roon ng maraming mga himala dahil sa pag-aalinlangan nila.
MAT 14:1 - Nang panahong iyon ay narinig ni Herodes na Gobernador ang balita tungkol kay Jesus
MAT 14:2 - at sinabi niya sa mga tauhan niya, "Ito ay si Juang Tagalublob. Nagbangon siya mula sa mga patay, at dahil dito ay kumikilos sa Kanya ang mga gawang makapangyarihan."
MAT 14:3 - Dahil inaresto ni Herodes si Juan, ginapos siya, at nilagay sa loob ng bilangguan dahil kay Herodias na asawa ng kapatid niyang si Felipe.
MAT 14:4 - Dahil sinabi sa kanya ni Juan, "Hindi legal para sa'yo na angkinin siya."
MAT 14:5 - Pero nang gusto na niyang patayin ito, natakot siya sa taong bayan dahil tinuturing nila ito bilang propeta.
MAT 14:6 - Pero nang ipagdaos ang kaarawan ni Herodes, nagsayaw ang babaing anak ni Herodias sa kalagitnaan nila at ikinatuwa ito ni Herodes.
MAT 14:7 - Kaya naman, lantaran nitong sinabi sa kanya kasunod ang pangako na ibibigay ang anumang hilingin niya.
MAT 14:8 - Pero sa pang-uudyok ng ina niya ay sinabi niya, "Ibigay n'yo po sa akin dito sa ibabaw ng plato ang ulo ni Juan na Tagalublob.
MAT 14:9 - At nalungkot ang hari pero dahil sa mga pinangako at sa mga kasalo, nag-utos siyang ibigay ito sa kanya.
MAT 14:10 - At pagkasabi niya ay pinugutan si Juan sa loob ng kulungan
MAT 14:11 - at dinala ang ulo niya sa ibabaw ng pinggan tsaka binigay sa batang babae at ibinigay naman nito sa ina niya.
MAT 14:12 - At pagpunta ng mga alagad niya ay kinuha ang katawan tsaka inilibing ito, at pag-alis ay ibinalita nila kay Jesus.
MAT 14:13 - At pagkarinig ni Jesus ay umalis Siya mula roon gamit ang isang daong papunta sa ilang na lugar para magsarili. At nang mabalitaan ng mga taong bayan, palakad silang sumunod sa Kaniya galing sa mga lungsod.
MAT 14:14 - Pero pag-alis ni Jesus, nakita Niya ang napakaraming bilang ng tao at naantig ang damdamin Niya para sa kanila kaya't pinagaling Niya ang mga may sakit nila.
MAT 14:15 - At pagsapit ng gabi, lumapit sa Kanya ang mga alagad Niya sabay sabi, "Liblib po itong lugar at sumapit na ang gabi. Pauwiin N'yo na po ang mga tao para pagdaan sa loob ng mga baryo ay makabili pa sila ng makakain nila."
MAT 14:16 - Pero sinabi ni Jesus sa kanila, "Hindi na kailangan pang umalis sila. Bigyan n'yo sila ng makakain."
MAT 14:17 - Pero ang sabi nila sa Kanya, "Wala po kaming dala rito kundi limang tinapay at dalawang isda."
MAT 14:18 - At ang sabi Niya, "Dalhin n'yo dito sa Akin ang mga iyon."
MAT 14:19 - Kaya't nang mautusan ang mga taong maupo sa ibabaw ng damuhan, at matanggap ang limang tinapay at ang dalawang isda, pag tingala sa langit ay pinagpala Niya, at nang pagputul-putulin ay binigay Niya sa mga alagad ang mga tinapay, at ang mga alagad naman sa mga tao.
MAT 14:20 - Kaya't kumain silang lahat at nabusog. Nakalikom rin sila ng mga sumobra sa mga pinagpira-pirasong pagkain - 12 bayong na punong-puno.
MAT 14:21 - At ang mga kumain na kalalakihan ay aabot sa 5,000 di pa kasama ang mga kababaihan at mga bata.
MAT 14:22 - At agad-agad na pinilit ni Jesus ang mga alagad Niyang pumasok sa loob ng daong at mauna sa Kanya papunta sa kabilang ibayo hanggang sa mapaalis Niya ang mga tao.
MAT 14:23 - At pagka-alis ng mga tao, umakyat Siya papunta sa bundok para magsarili't manalangin. At pagdating ng gabi ay mag-isa lang Siya roon.
MAT 14:24 - Pero nang ang daong ay mapasagitna na ng dagat, pinaghahambalos ito ng mga alon dahil ito'y salungat sa hangin.
MAT 14:25 - Pero nang panahon na ng ika-4 na pagpapalit ng gwardia sa gabi, pumunta sa kanila si Jesus na naglalakad sa ibabaw ng dagat.
MAT 14:26 - At nang makita Siya ng mga alagad na naglalakad sa ibabaw ng dagat, naligalig sila sabay sinabi na, "Multo yan!" At nagsigawan sila dahil sa takot.
MAT 14:27 - Pero agad na kinausap sila ni Jesus na nagsabing, "Huminahon kayo! Ako ito. Huwag kayong matakot."
MAT 14:28 - At nang sagutin Siya ni Pedro ay sinabi nito, "Panginoon, kung Kayo nga po iyan, utusan N'yo po akong puntahan Kayo sa ibabaw ng tubig!"
MAT 14:29 - At ang sabi Niya, "Halika!" At pagbaba mula sa daong ay lumakad si Pedro sa ibabaw ng tubig papunta sa direksyon ni Jesus.
MAT 14:30 - Pero nang mapansin niyang malakas ang hangin, natakot siya. At nang magsimulang lumubog ay sumigaw siya't sinabing, "Panginoon! Iligtas N'yo po ako!"
MAT 14:31 - At agad na inunat ni Jesus ang kamay Niya, sinunggaban ito at sinabi Niya rito, "Ikaw na maliit ang pananalig! Ano'ng dahilan ng pag-aalinlangan mo?"
MAT 14:32 - At pagsakay nila sa loob ng daong ay huminto na ang malakas na hangin.
MAT 14:33 - At ang mga nasa loob ng daong ay lumapit sa Kanya at sumamba habang sinasabi, "Tunay na Kayo po ang Anak ng Diyos!"
MAT 14:34 - At nang makatawid na ay dumating sila sa gitna ng lupain ng Genesaret.
MAT 14:35 - At nang mamukhaan Siya ng mga kalalakihan sa lugar na iyon, pumunta sila sa kabuuan ng lupaing iyon, at dinala nila sa Kanya lahat ng mga may karamdaman,
MAT 14:36 - at pinakiusapan Siya na mahawakan man lang sana nila ang laylayan ng damit Niya. At silang nakahawak, gaano man karami, ay gumaling.
MAT 15:1 - Sa puntong iyon ay lumapit kay Jesus mula pa sa Jerusalem ang mga dalubhasa sa Biblia at mga Pariseo na nagsabing,
MAT 15:2 - "Ano'ng dahilan ang mga alagad Mo ay lumalabag sa tradisyon ng mga matatanda? Dahil hindi sila naghuhugas ng mga kamay nila tuwing kakain sila ng tinapay."
MAT 15:3 - Pero pagsagot Niya ay sinabi sa kanila, "Ano rin ang dahilan sa paglabag n'yo sa utos ng Diyos alang-alang sa mga tradisyon n'yo?
MAT 15:4 - Dahil nag-utos ang Diyos na ang sabi, 'Parangalan mo ang tatay at ang nanay mo, at ang nagsasalita ng masama laban sa ama o ina, kamatayan ang dapat na kahantungan niya.'
MAT 15:5 - Pero ang sinasabi n'yo, 'Sinumang magsasabi sa ama o sa ina niya, Handog na po sa Diyos anumang bagay mula sa akin na pwede n'yong pakinabangan.
MAT 15:6 - at hinding hindi na dapat pang parangalan ang tatay niya o ang nanay niya.' Kaya't tinanggalan n'yo ng bisa ang utos ng Diyos alang-alang sa tradisyon n'yo!
MAT 15:7 - Mga ipokrito! Magaling ang pagkakapahayag ni Isaias tungkol sa inyo na sinasabi,
MAT 15:8 - 'Lumalapit sa Akin ang mga taong ito gamit ang bibig nila, pati na ang mga labi sa Akin ay nagpaparangal, pero ang puso nila ay dumidistansya palayo sa Akin.
MAT 15:9 - Kaya't walang kabuluhan silang sumasamba sa Akin, na itinuturo bilang mga doktrina ang mga patakaran ng tao.'
MAT 15:10 - At pagtawag sa karamihan ay sinabi Niya sa kanila, "Makinig kayo at umunawa!
MAT 15:11 - Hindi ang pumapasok sa loob ng bibig ang nagpaparumi sa pagkatao kundi ang lumalabas mula sa bibig. Ito ang nagpaparumi ng pagkatao."
MAT 15:12 - Kaya't paglapit ng mga alagad Niya ay sinabi sa Kanya, "Alam N'yo po ba na nagalit ang mga Pariseo nang marinig ang Salita?"
MAT 15:13 - Pero pagka sagot ay sinabi Niya, "Bawat naitanim na hindi itinanim ng Ama Ko sa langit ay bubunutin.
MAT 15:14 - Pabayaan n'yo sila. Sila'y mga bulag na namumuno sa mga bulag. At kung bulag ang aakay sa bulag, parehas silang mahuhulog sa loob ng imburnal."
MAT 15:15 - Pero pagsagot ni Pedro ay sinabi sa Kanya, "Ipaliwanag N'yo po sa amin ang talinghagang ito."
MAT 15:16 - At sinabi ni Jesus, "Hanggang ngayon ba ay wala pa rin kayong pang-unawa?
MAT 15:17 - Hindi n'yo ba naiisip na lahat ng pumapasok sa loob ng bibig ay sa loob ng tiyan napupunta at nilalabas papunta sa inudoro?
MAT 15:18 - Pero ang lumalabas mula sa bibig ay mula sa puso nanggaling at ang mga ito ang nagpaparumi sa pagkatao.
MAT 15:19 - Dahil mula sa puso nanggagaling ang masasamang kaisipan: mga planong pagpatay, mga pangangalunya, mga kasalanang sexual, mga pagnanakaw, paninirang-puri, panlalapastangan sa Diyos.
MAT 15:20 - Ito ang mga nagpaparumi sa pagkatao, pero ang kumain gamit ang mga kamay na di nahugasan ay hindi nagpaparumi ng pagkatao."
MAT 15:21 - At pag-alis mula roon, bumalik si Jesus papasok sa ilang mga lugar sa Tiro at Sidon
MAT 15:22 - At kapansin-pansin ang isang ginang na taga Kanaan na galing sa mga lugar na iyon na pagkalabas ay sumigaw sa Kanya habang sinasabi, "Maawa po Kayo sa akin, Panginoon, Anak ni David! Ang anak ko pong babae ay malubhang pinahihirapan ng demonyo."
MAT 15:23 - Pero hindi Siya sumagot sa kanya ni isang salita. At paglapit ng mga alagad Niya ay nakiusap sa Kaniya sabay sabi, "Paalisin N'yo na po siya dahil sigaw siya ng sigaw habang sumusunod sa atin!"
MAT 15:24 - Kaya't pagsagot ay sinabi Niya, "Hindi Ako pinadala kung hindi para sa mga napahamak na tupa sa tahanan ng Israel."
MAT 15:25 - Pero nang lumapit ito ay sinamba Siya habang sinasabi, "Panginoon, tulungan N'yo po ako!"
MAT 15:26 - Kaya't pagsagot ay sinabi Niya, "Hindi naman maganda na kunin ang pagkain ng mga anak at ihagis sa mga tuta."
MAT 15:27 - Pero ang sabi nito, "Tunay nga po, Panginoon, kahit mga tuta rin naman ay kumakain mula sa mga mumo na nalalaglag mula sa mesa ng mga amo nila."
MAT 15:28 - Sa puntong iyon ay sumagot si Jesus at sinabi sa kanya, "Ginang, anglaki ng pananalig mo ah! Mangyari sa'yo ayon sa kahilingan mo." At gumaling ang babaing anak niya mula sa oras na iyon.
MAT 15:29 - At pag-alis roon ni Jesus, pumunta Siya malapit sa dagat ng Galilea at pag-akyat sa gitna ng bundok ay naupo Siya roon.
MAT 15:30 - At lumapit sa Kanya ang napakaraming tao. Sila ay may kasamang mga lumpo, mga bulag, mga pipi't bingi, may mga kapansanan, at marami pang iba. At nilagay nila ang mga ito sa tabi ng paanan ni Jesus, at sila'y pinagaling Niya.
MAT 15:31 - Kaya naman namangha ang mga tao nang makitang nagsasalita na ang mga pipi't bingi, maayos na ang katawan ng mga may kapansanan, nakakalakad na ang mga lumpo, at nakakakita na ang mga bulag. Kaya't pinuri nila ang Diyos ng Israel.
MAT 15:32 - Pero pagkatawag ni Jesus sa mga alagad Niya ay sinabi Niya, "Naaantig ang damdamin Ko para sa mga tao dahil tatlong araw na silang kasama Ko at wala man lang silang makain. Pero ayaw Ko naman silang paalisin ng nag-aayuno baka sakaling himatayin sila sa gitna ng kalsada."
MAT 15:33 - At sinabi sa Kanya ng mga alagad Niya, "Saan po tayo hahanap ng tinapay sa gitna ng ilang na kakasya sa ganito karaming tao?"
MAT 15:34 - At sinabi sa kanila ni Jesus, "Gaano karaming tinapay ang mayroon kayo?" At ang sabi nila, "Pito po at ilang maliliit na isda."
MAT 15:35 - At inutusan Niya ang mga tao na maupo sa ibabaw ng lupa.
MAT 15:36 - At nang kunin ang pitong tinapay at ang mga isda ay nagpasalamat, pinagputol-putol Niya at ibinigay sa mga alagad Niya. Ang mga alagad naman sa mga tao.
MAT 15:37 - Kaya't kumain silang lahat at nabusog. Nakalikom rin sila ng pitong bayong na punong-puno ng mga natira mula sa mga pinagpira-pirasong pagkain.
MAT 15:38 - At ang mga nagsikain ay 4,000 mga kalalakihan, bukod pa rito ang mga kababaihan at mga kabataan.
MAT 15:39 - At nang mapaalis na ang mga tao, sumakay Siya sa loob ng daong at pumunta sa gitna ng lupain ng Magdala.
MAT 16:1 - At pagdating ng mga Pariseo at mga Saduseo, nanunubok sila. Gusto nila Siyang magpakita sa kanila ng senyales mula sa langit.
MAT 16:2 - Pero nang sumagot ay sinabi Niya sa kanila, "Pagsapit ng gabi, sinasabi n'yo, 'Magandang klima, dahil mapula ang langit.'
MAT 16:3 - At ngayong umaga ay mabagyo dahil namumula't makulimlim ang langit.' Mga ipokrito! Marunong kayong bumasa sa tunay na itsura ng langit, pero sa mga senyales nitong mga panahon ay di n'yo magawa?
MAT 16:4 - Masama at mapangalunyang henerasyon na naghahanap ng senyales, pero walang ibibigay na senyales dito maliban sa senyales ni Jonas na propeta!" At nang iwanan sila ay umalis na Siya.
MAT 16:5 - At pagdating ng mga alagad Niya doon sa kabilang ibayo, nakalimutan nilang magdala ng mga pagkain.
MAT 16:6 - Kaya't sinabi ni Jesus sa kanila, "Maging maalam at mag-ingat kayo mula sa mga lebadura ng mga Pariseo at mga Saduseo."
MAT 16:7 - At nag-usap sila sa kani-kanilang sarili na nagsasabing, "Dahil yan sa hindi tayo nakapagbaon ng pagkain!"
MAT 16:8 - Pero nang malaman ni Jesus ay sinabi Niya sa kanila, "Maliliit ang pananalig, bakit kayo nagtatalo-talo sa isa't isa na dahil sa hindi kayo nakapagbaon ng mga pagkain?
MAT 16:9 - Hindi pa ba kayo natuto ni naka-alala sa limang tinapay ng 5,000 at gaano karaming bayong ang nalikom n'yo?
MAT 16:10 - O ang pitong tinapay ng 4,000 at ilang bayong ang nalikom n'yo?
MAT 16:11 - Paanong hindi n'yo naintindihan na hindi tungkol sa pagkain ang sinabi Ko sa inyong, 'Mag-ingat kayo mula sa mga lebadura ng mga Pariseo at mga Saduseo?'"
MAT 16:12 - Sa puntong iyon ay naintindihan nila na hindi Niya sinabing mag-ingat mula sa lebadura ng tinapay, kundi mula sa katuruan ng mga Pariseo at ng mga Saduseo.
MAT 16:13 - Pero nang dumating si Jesus sa gitna ng isang lugar sa Cesarea sa Filipo, tinanong Niya ang mga alagad Niya at sinabing, "Ano'ng sinasabi ng mga tao tungkol sa Akin na Anak ng Tao?"
MAT 16:14 - At ang sabi nila, "Ang totoo po, si Juan na Tagalublob, at yung iba po si Elias; pero ang iba naman si Jeremias, o isa sa mga propeta."
MAT 16:15 - Sinabi Niya sa kanila, "Pero kayo, ano'ng masasabi n'yo kung sino Ako?"
MAT 16:16 - At pagsagot ni Simon Pedro ay sinabi Niya, "Kayo po ang Kristo, ang Anak ng Diyos na buhay."
MAT 16:17 - At pagsagot ni Jesus ay sinabi sa kanya, "Ika'y pinagpala, Simong anak ni Jonas, dahil hindi laman at dugo ang nagsabi nito sa'yo kundi ang Ama Ko na nasa kalangitan.
MAT 16:18 - At sinasabi Ko rin sa'yo na isa kang malaking bato, at sa ibabaw ng malaking batong ito ay itatatag Ko ang Aking Kongregasyon. At hindi mananaig rito ang mga pintuan ng impiyerno.
MAT 16:19 - At ibibigay Ko sa'yo ang mga susi ng Kaharian ng Kalangitan; kaya't anumang gapusin mo sa ibabaw ng daigdig ay gagapusin doon sa kalangitan; at anumang kalagan mo sa ibabaw ng daigdig ay kakalagan doon sa kalangitan."
MAT 16:20 - Nang puntong iyon ay inutos Niya sa mga alagad Niya na huwag nilang sasabihin kanino man na Siya ay si Jesus, ang Kristo.
MAT 16:21 - Mula sa puntong iyon ay nagsimulang ipakita ni Jesus sa mga alagad Niya na kakailanganin Niyang umalis papuntang Jerusalem at magdanas ng maraming hirap mula sa mga matatandang pinuno pati na sa mga presidente ng kaparian, at mga dalubhasa sa Biblia, at mapatay, at magbangon sa ikatlong araw.
MAT 16:22 - Kaya inakay Siyang mag-isa ni Pedro, sinimulang sawayin Siya at sabihan, "Kahabagan nawa Kayo, Panginoon! Hinding hindi po mangyayari ito sa Inyo!"
MAT 16:23 - Pero pagharap Niya ay sinabi kay Pedro, "Lumayas ka sa harapan Ko, Satanas! Patibong ka sa Akin dahil wala kang iniisip na nanggaling sa Diyos kundi mga bagay lamang na galing sa tao."
MAT 16:24 - Kaya't sinabi ni Jesus sa mga alagad Niya, "Kung sinumang gustong sumunod sa likuran Ko, pagkaitan niya ang kanyang sarili, tsaka bitbitin ang krus niya, at sumunod sa Akin.
MAT 16:25 - Dahil sinumang gustong iligtas ang sarili niya ay ipapahamak ito, pero sinumang ipahamak ang sarili niya alang-alang sa Akin ay magkakamit nito.
MAT 16:26 - Dahil ano'ng mapapala ng isang tao kung mapasa kanya ang buong mundo pero ipahamak naman niya ang kaluluwa niya? O ano'ng ipambabayad ng tao kapalit ng kaluluwa niya?
MAT 16:27 - Dahil malapit nang dumating ang Anak ng Tao na balot ng kaningningan ng Ama Niya, na kasama ng mga angel Niya, at sa panahong iyon ay gagantihan Niya ang bawat isa ayon sa mga gawa nila.
MAT 16:28 - Sinasabi Ko sa inyo ang totoo, may ilan na nakatayo rito na hinding hindi matitikman ang kamatayan malibang makita muna nila ang Anak ng Taong dumarating sa gitna ng Kaharian Niya.
MAT 17:1 - At pagkatapos ng anim na araw, isinama ni Jesus sina Pedro, at Santiago, pati na si Juan na kapatid Niya, at dinala sila sa gitna ng mataas na bundok para makapagsarili.
MAT 17:2 - At Siya'y nagbagong anyo sa harapan nila at nagliwanag ang mukha Niya tulad ng araw. Ang mga damit Niya rin ay naging maputi tulad ng liwanag.
MAT 17:3 - At biglang nagpakita sa kanila si Moises at si Elias na kasama Niyang nakikipag-usap.
MAT 17:4 - Kaya't pagsabat ni Pedro ay sinabi kay Jesus, "Panginoon, maganda para sa ating narito sa lugar na ito. Kung gusto N'yo po, pwede kaming gumawa dito ng tatlong kubol isa para sa Inyo, at isa kay Moises, isa rin kay Elias."
MAT 17:5 - Habang siya'y nagsasalita pa, biglang may bumalot na maliwanag na ulap sa kanila, at biglang may tinig na mula sa ulap ang nagsabing, "Ito ang minamahal Kong Anak, na Siya Kong lubos na kinalulugdan. Siya ang pakikinggan n'yo."
MAT 17:6 - At pagkarinig ng mga alagad ay nagpatirapa sila, at sobra silang natakot.
MAT 17:7 - At paglapit ni Jesus ay hinawakan sila at sinabi, "Bumangon na kayo, at huwag kayong matakot."
MAT 17:8 - At pagtingala nila ay wala silang nakita maliban kay Jesus na mag-isa nalang.
MAT 17:9 - At nang makababa na sila mula sa bundok, inutusan sila ni Jesus na nagsabing, "Huwag n'yong sabihin kaninuman ang pangitain hanggang sa ang Anak ng Tao ay magbangon mula sa mga patay."
MAT 17:10 - Kaya't tinanong Siya ng mga alagad Niya na nagsabing, "Bakit kaya sinasabi ng mga dalubhasa sa Biblia na dapat munang dumating si Elias?"
MAT 17:11 - Pero nang sagutin ni Jesus ay sinabi Niya sa kanila, "Totoong darating muna si Elias at ibabalik niya ang lahat sa dati.
MAT 17:12 - Pero sinasabi Ko sa inyo na dumating na si Elias at hindi nila siya kinilala, bukod pa rito, ginawa na nila sa kanya lahat ng maibigan nila. Maigsing panahon nalang, sa ganitong paraan rin ang Anak ng Tao'y magdadanas ng hirap mula sa kanila.
MAT 17:13 - Sa puntong iyon ay naintindihan ng mga alagad na patungkol kay Juan na Tagalublob ang tinutukoy Niya sa kanila.
MAT 17:14 - At pagdating nila malapit sa mga tao, lumapit sa Kanya ang isang tao, lumuhod sa Kanya, at sinabi,
MAT 17:15 - "Panginoon, maawa po Kayo sa anak kong lalake dahil nagwawala na po siya, at hirap na hirap na sa kanyang sakit! Dahil madalas siya nitong hinagagis sa gitna ng apoy, at madalas rin sa gitna ng tubig.
MAT 17:16 - Kaya't dinala ko po siya sa mga alagad n'yo, pero hindi nila siya kayang pagalingin.
MAT 17:17 - At pagsagot ni Jesus ay sinabi Niya, "Hay, walang pananalig at pasaway na henerasyon! Hanggang kailan Ko ba kayo sasamahan? Hanggang kailan Ko ba kayo titiisin? Dalhin n'yo siya rito sa Akin!"
MAT 17:18 - At pinagsabihan ito ni Jesus at lumabas mula sa kanya ang demonyo. Kaya't gumaling ang binatilyo mula nang oras na iyon.
MAT 17:19 - Kaya naman, paglapit ng mga alagad kay Jesus ng sila-sila nalang ay sinabi nila, "Ano pong dahilan na di namin kinayang palabasin iyon?"
MAT 17:20 - At sinabi ni Jesus sa kanila, "Dahil sa pag-aalinlangan n'yo. Dahil sinasabi Ko sa inyo ang totoo, kung mayroon kayong pananalig tulad sa isang butil ng mustasa sasabihin n'yo sa bundok na ito, 'Lumipat ka mula diyan papunta roon, at lilipat nga ito mula roon papunta sa kabila. At walang magiging imposible sa inyo.
MAT 17:21 - Pero ang ganitong uri ay hindi lumalabas kundi sa pamamagitan ng panalangin at pag-aayuno.
MAT 17:22 - Pero nang sila'y makabalik na sa loob ng Galilea, sinabi ni Jesus sa kanila, "Ang Anak ng Tao ay malapit nang ipagkanulo sa kamay ng mga tao.
MAT 17:23 - At papatayin nila Siya, pero sa ikatlong araw ay gigisingin Siya." Kaya't sobra silang nalungkot.
MAT 17:24 - At pagpunta nila sa loob ng Capernaum, lumapit kay Pedro ang mga nangongolekta ng dalawang drakma at sinabi nila, "Hindi ba nagbabayad ang guro n'yo ng kontribusyon para sa templo?"
MAT 17:25 - Sinabi niya, "Oo." At nang pumasok siya sa loob ng bahay, hinarang siya ni Jesus na nagsabing, "Ano sa tingin mo, Simon, mula kanino kumukuha ang mga hari sa daigdig ng mga buwis o kontribusyon, mula sa mga anak nila o mula sa mga dayuhan?"
MAT 17:26 - Sinabi ni Pedro sa Kanya, "Mula po sa mga dayuhan." Sinabi ni Jesus sa kanya, "Eh di libre na ang mga anak.
MAT 17:27 - Pero para hindi tayo magdulot ng ikatitisod nila, pagpunta mo sa gitna ng dagat, maghagis ka ng kalawit, at kunin mo ang unang isdang lalabas, at pagbukas ng bibig nito ay matatagpuan mo ang salaping katumbas ng apat na drakma. Pagkakuha noon ay ibayad mo sa kanila para sa Akin at sa'yo."
MAT 18:1 - Sa loob ng oras na iyon ay lumapit kay Jesus ang mga alagad sabay sabi, "Sino po ba ang siyang pinakadakila sa loob ng Kaharian ng Kalangitan?"
MAT 18:2 - At pagkatawag ni Jesus sa isang maliit na bata, pinatayo Niya ito sa kalagitnaan nila.
MAT 18:3 - At sinabi Niya, "Sinasabi Ko sa inyo ang totoo, kung hindi kayo magbago at maging tulad sa maliliit na bata, hinding hindi kayo makakapasok sa loob ng Kaharian ng Kalangitan.
MAT 18:4 - Kaya sinumang ibaba ang kanyang sarili tulad sa maliit na batang ito ay siyang pinakadakila sa loob ng Kaharian ng Kalangitan.
MAT 18:5 - At sinumang tumanggap ng isang tulad sa batang ito alang-alang sa pangalan Ko, ay tumatanggap sa Akin.
MAT 18:6 - Pero sinumang pumatid sa isa man sa maliliit na ito na nananalig sa Akin, ay mas mabuti pa para sa kanya na matalian ng gilingang bato (yung iniikot ng asno) sa leeg niya, tapos ay palubugin siya sa gitna ng kailaliman ng dagat! 
MAT 18:7 - Lagot ang mundo dahil sa mga nambibitag, dahil kailangan dumating ang mga mambibitag! Sa kabila nito, lagot ang taong iyon na siyang pinanggagalingan ng bitag.
MAT 18:8 - Kaya't kung ang kamay mo o ang paa mo ang nagpapahamak sa'yo, putulin mo sila at ihagis palayo sa'yo. Mas mabuti pa sa'yo na makapasok sa loob ng Buhay na lumpo o may kapansanan, kaysa may dalawang kamay o dalawang paa nga pero ihahagis ka naman sa gitna ng apoy na di namamatay.
MAT 18:9 - At kung ang mata mo'ng nagpapahamak sa'yo, dukutin mo ito at itapon palayo sa'yo. Mas mabuti pa sa'yong makapasok sa loob ng Buhay na mag-isa lang ang mata kaysa may dalawang mata nga pero ihahagis ka naman sa gitna ng apoy ng impiyerno.
MAT 18:10 - Siguraduhin n'yong huwag n'yong kakamuhian isa man sa maliliit na ito, dahil sinasabi Ko sa inyo na ang mga anghel nila sa kalangitan ay laging nakikita ang mukha ng Ama Ko na nasa kalangitan.
MAT 18:11 - Dahil naparito ang Anak ng Tao para iligtas ang napahamak.
MAT 18:12 - Ano sa palagay n'yo kung mangyari sa isang taong may 100 tupa, na mawala niya ang isa sa mga ito? Hindi ba iiwanan niya ang 99 sa itaas ng kabundukan, at pagka-alis ay hahanapin niya ang nawawala?
MAT 18:13 - At kung mangyari na makita niya ito, sinasabi Ko sa inyo ang totoo na magdiriwang siya dahil dito higit pa kaysa roon sa 99 na hindi naman nawala.
MAT 18:14 - Ga'non din naman, hindi katanggap-tanggap sa harapan ng Ama n'yo na nasa kalangitan na masawi ang isa sa mga maliliit na ito.
MAT 18:15 - Pero kung magkasala laban sa'yo ang kapatid mo, pumunta ka at pagsabihan mo siya sa pagitan n'yong dalawa lang. Kung pakinggan ka niya, nakuha mo ang kapatid mo.
MAT 18:16 - Pero kung sakaling di siya makinig, magsama ka pa ng isa o dalawa para sa pamamagitan ng bibig ng dalawa o tatlong testigo, mapapatunayan ang bawat salitang sinabi.
MAT 18:17 - Kung sakaling tumanggi pa rin siyang makinig sa kanila, sabihin mo na sa Konggregasyon. At kung tumanggi pa rin siyang makinig sa Konggregasyon, ituring mo na siyang gaya ng isang pagano at kolektor ng buwis. 
MAT 18:18 - Sinasabi Ko sa inyo ang totoo, kung gaano man karami ang igapos n'yo sa ibabaw ng lupa ay igagapos doon sa langit: at kung gaano man karami ang kalagan n'yo sa ibabaw ng lupa ay kakalagan doon sa langit.
MAT 18:19 - Muli Kong sinasabi sa inyo na kung dalawa sa inyo ay nagkasundo sa ibabaw ng lupa tungkol sa anumang bagay, anumang hilingin nila, ito'y gagawin para sa kanila ng Ama Ko na nasa kalangitan.
MAT 18:20 - Dahil saanman may dalawa o tatlong nagkatipon para sa Aking pangalan, nandoon Ako sa kalagitnaan nila.
MAT 18:21 - Sa puntong iyon, paglapit sa Kanya ni Pedro ay sinabi nito, "Panginoon, gaano po kadalas na sa tuwing magkakasala laban sa akin ang kapatid ko ay patatawarin ko pa rin siya? Hanggang pitong beses po ba?"
MAT 18:22 - Sinabi sa kanya ni Jesus, "Hindi Ko sinasabi sa'yo na hanggang pitong beses, kundi hanggang 70 beses na pito.
MAT 18:23 - Dahil dito, hinalintulad ang Kaharian ng Kalangitan sa isang taong hari na hiniling na magsagawa ng bilangan kasama ng mga alipin niya.
MAT 18:24 - At nang magsimula siyang magtawag, dinala sa kanya ang isang may utang ng 10,000 talento.
MAT 18:25 - Pero nang wala itong maipambayad, nag-utos ang panginoon niya na ipagbili siya, at ang asawa niya, pati ang mga anak at lahat ng pag-aari niya, gaano man karami. At iyon na ang magiging kabayaran.
MAT 18:26 - Kaya naman nagpatirapa ang alipin, sinamba siya sabay sabi, 'Panginoon, habaan n'yo pa po ang pasensya n'yo sa akin at ibabalik ko po ang lahat sa inyo!'
MAT 18:27 - Pero nang maantig ang damdamin ng panginoon ng aliping iyon, pinalaya niya ito at pinatawad ang pagkakautang niya.
MAT 18:28 - Pero paglabas ng aliping iyon, nakita niya ang isang kapwa alipin niya na may utang sa kanya ng 100 denaryo, at nang mahawakan ay sinakal niya ito sabay sabi, 'Magbayad ka na sa anumang utang mo sa akin!'
MAT 18:29 - Kaya naman, nang magpatirapa sa paanan niya ang kapwa niya alipin ay nagmakaawa sa kanya sabay sabi, 'Habaan mo pa ang pasensya mo sa akin at ibabalik ko sa'yo lahat!'
MAT 18:30 - Pero hindi na ito pumayag kundi pag-alis ay ipinatapon siya sa loob ng bilangguan hanggang makapagbayad siya sa anumang pagkaka-utang.
MAT 18:31 - At nang makita ng mga kapwa niya alipin ang mga nangyari, sobra silang nalungkot, kaya't pagpunta sa panginoon nila ay ikinuwento nilang lahat ang mga nangyari.
MAT 18:32 - Kaya naman, pagkatawag sa kanya ng panginoon niya ay sinabi nito sa kanya, 'Salbahing alipin! Tinanggal ko sa'yo lahat ng utang na'yon dahil nagmakaawa ka sa akin.
MAT 18:33 - Hindi ba't nararapat lang din na maawa ka sa kapwa-alipin mo kung paanong naawa rin ako sa'yo?'
MAT 18:34 - Kaya't nang magalit ang panginoon niya ay pinadakip siya nito sa mga opisyal ng bilangguan hanggang sa mabayaran niyang lahat ng pagkaka-utang dito.
MAT 18:35 - Ganyan rin ang gagawin sa inyo ng Ama Kong nasa langit kung hindi n'yo patawarin kada isang kapatid n'yo mula sa puso n'yo sa mga kasalanan nila."
MAT 19:1 - At dumating ang panahon nang matapos ni Jesus sabihin ang mga salitang ito, umalis Siya mula sa Galilea at pumunta sa loob ng lupain ng Judea sa kabilang ibayo ng Jordan.
MAT 19:2 - At sinundan Siya ng napakaraming tao at pinagaling Niya sila roon.
MAT 19:3 - At ang mga Pariseo'y lumapit sa Kanya na sinusubok Siya at nagsasabi sa Kanya kung tama ba sa isang tao na hiwalayan ang asawa nito batay sa kada akusasyon.
MAT 19:4 - Pero nang sumagot ay sinabi Niya sa kanila, "Hindi n'yo ba nabasa na mula sa simula ang gumawa sa kanila ay ginawa silang lalake at babae,"
MAT 19:5 - At sinabi Niya, "Dahil dito iiwan ng lalake ang ama at ang ina niya at makikisama sa misis niya at ang dalawa ay magiging isa nang katawan.
MAT 19:6 - Kaya't hindi na sila dalawa kundi isa nang katawan. Kaya naman, ang pinagsama ng Diyos ay huwag paghiwalayin ng tao."
MAT 19:7 - Sinabi nila sa Kanya, "Bakit naman inutos ni Moises na magbigay ng kasulatan ng paghihiwalay, at hiwalayan siya?"
MAT 19:8 - Sinabi Niya sa kanila, "Dahil ayon sa katigasan ng puso n'yo kaya pinayagan kayo ni Moises na hiwalayan ang mga asawa n'yo. Pero hindi ginawang ganito mula pa sa umpisa.
MAT 19:9 - Pero sinasabi Ko sa inyo na sinumang hihiwalayan ang misis niya (maliban kung ang dahilan ay kasalanang sexual) at magpapakasal sa iba ay nakikiapid. Ang magpakasal sa hiniwalayang babae ay nakikiapid rin."
MAT 19:10 - Sabi sa Kanya ng mga alagad Niya, "Kung ganito po ang kinakaharap ng taong may asawa, mabuti pa pong hindi na mag-asawa!"
MAT 19:11 - Pero ang sabi Niya sa kanila, "Hindi tatanggapin ng lahat ang salitang ito, maliban sa kanilang pinagkalooban nito.
MAT 19:12 - Dahil may mga lalaking kapon na mula pa sa tiyan ng ina nila na isinilang na ganito, at may mga lalaking kinapon ng mga tao, pero mayroon namang lalaking kinapon ang kanilang mga sarili alang-alang sa Kaharian ng Kalangitan. Tanggapin ng may kakayahang tumanggap." 
MAT 19:13 - Sa puntong iyon ay dinala nila sa Kanya ang mga maliliit na bata para sana'y mapatungan sila ng mga kamay Niya at maipanalangin; pero sinaway sila ng mga alagad.
MAT 19:14 - Pero sinabi ni Jesus, "Pabayaan n'yo ang mga maliliit na bata at huwag n'yo silang pagbawalang lumapit sa Akin, dahil nabibilang sa mga tulad nila ang Kaharian ng Kalangitan."
MAT 19:15 - At pagkapatong ng mga kamay sa kanila ay umalis na Siya roon.
MAT 19:16 - At biglang may isang lumapit sa Kanya na nagsabi, "Mabuting Guro, ano pong kabutihan ang dapat kong gawin pa para makamtan ko ang walang hanggang Buhay?"
MAT 19:17 - Pero ang sabi Niya sa kanya, "Bakit mabuti ang tawag mo sa Akin? Walang mabuti maliban sa nag-iisang Diyos. Pero kung gusto mong makapasok sa loob ng Buhay, pakaingatan mong gawin ang mga Kautusan.
MAT 19:18 - Sinabi nito sa Kanya, "Alin po?" Sinabi naman ni Jesus na, "'Huwag kang papatay ng tao, huwag kang makikiapid, huwag kang magnanakaw, huwag kang magsisinungaling.
MAT 19:19 - Parangalan mo ang tatay at ang nanay mo, at mamahalin mo ang kapwa mo ng tulad sa sarili.'"
MAT 19:20 - Sinabi sa Kanya ng batang lalake, "Lahat ng ito ay nagawa ko na po mula pa ng maliit ako, ano pa po ang kulang ko?"
MAT 19:21 - Sinabi sa kanya ni Jesus, "Kung gusto mong ika'y maging kumpleto, umalis ka, ibenta mo ang mga ari-arian mo, tsaka magbigay ka sa mga mahihirap, at magkakaroon ka ng imbak na kayamanan sa langit. Tapos ay pumarito ka't sumunod sa Akin."
MAT 19:22 - Pero nang marinig nitong batang lalake ang Salita, umalis siyang masama ang loob dahil siya'y nagmamay-ari ng napakaraming ari-arian.
MAT 19:23 - Kaya't sinabi ni Jesus sa mga alagad Niya, "Sinasabi Ko sa inyo ang totoo na mahihirapang pumasok ang isang taong ubod ng yaman sa loob ng Kaharian ng Kalangitan.
MAT 19:24 - At bukod pa rito ay sinasabi Ko sa inyo na mas madali pa sa isang kamelyong makalusot sa butas ng karayom kaysa sa isang taong ubod ng yaman na makapasok sa loob ng Kaharian ng Diyos."
MAT 19:25 - At sobrang nagulat ang mga alagad Niya nang marinig iyon sabay sabi, "Sino ngayon ang may kakayahang maligtas?"
MAT 19:26 - At pagharap ni Jesus ay sinabi sa kanila, "Sa tao, ito ay imposible, pero sa pamamagitan ng Diyos lahat ay posible."
MAT 19:27 - Sa puntong iyon ay sumagot si Pedro at sinabi sa Kanya, "Tignan N'yo po, iniwan po namin ang lahat at sinunod Kayo. Ano po ngayon ang mangyayari sa amin?"
MAT 19:28 - At sinabi ni Jesus sa kanila, "Sinasabi Ko sa inyo ang totoo na kapag naluklok na ang Anak ng Tao sa trono ng Kanyang kadakilaan sa panahon ng Panunumbalik ng Lahat, kayong mga sumunod sa Akin ay maluluklok rin sa 12 trono para hatulan n'yo ang 12 tribo ng Israel.
MAT 19:29 - At kada isang mag-iwan ng mga bahay, o mga kapatid na lalake, o mga kapatid na babae, o ama, o ina, o asawa, o mga anak, o mga lupain alang-alang sa pangalan Ko, ay 100 beses na tatanggap nito, at magmamana ng walang hanggang Buhay.
MAT 19:30 - Pero maraming una na mahuhuli, at huling mauuna."
MAT 20:1 - "Dahil ang Kaharian ng Kalangitan ay tulad sa taong namumuno sa isang sambahayan na lumabas ng maagang-maaga para umupa ng mga manggagawa para sa ubasan niya.
MAT 20:2 - At nang sumang-ayon siya kasama ng mga manggagawa sa isang denario sa buong araw, pinapunta niya sila doon sa ubasan niya.
MAT 20:3 - At paglabas niya ng bandang alas nuwebe ng umaga, nakita niya ang ilang nakatayo lang na walang ginagawa sa gitna ng plasa.
MAT 20:4 - Sinabi niya rin sa kanila, 'Pumunta rin kayo doon sa ubasan, at ibibigay ko sa inyo ang anumang nararapat.' At nagpunta nga sila.
MAT 20:5 - Ganito rin ang ginawa niya nang muli siyang lumabas ng bandang tanghaling tapat at alas tres ng hapon.
MAT 20:6 - Pero bandang alas singko ng hapon, paglabas niya ay nakita niya ang ilang nakatayo't walang ginagawa, kaya't sinabi niya sa kanila, 'Bakit nakatayo lang kayo rito ng buong araw na walang ginagawa?'
MAT 20:7 - Sinabi nila sa kanya, 'Wala po kasi sa aming magbigay ng trabaho.' Sinabi niya sa kanila, 'Pumunta rin kayo doon sa ubasan at tatanggapin n'yo ang anumang nararapat.'
MAT 20:8 - Pero pagsapit ng gabi, sinabi ng may-ari ng ubasan sa katiwala niya, 'Tawagin mo ang mga manggagawa at ibigay mo na ang kabayaran sa trabaho nila. Simulan mo mula sa pinaka-huli hanggang sa pinaka-una.
MAT 20:9 - Kaya't paglapit ng mga pang alas singko ng hapon, tumanggap ang bawat isa sa kanila ng isang denaryo.
MAT 20:10 - At paglapit ng mga nauna, akala nila na mas marami silang tatanggapin, pero sila rin ay tumanggap ng tig-iisang denaryo.
MAT 20:11 - At nang tumanggap ay nagreklamo sila laban sa pinuno ng sambahayan
MAT 20:12 - sabay sabing, 'Itong mga nahuli ay nagtrabaho lang ng isang oras at ginawa n'yo silang kapantay lang naming nagdanas ng hirap sa araw at sa initan?'
MAT 20:13 - At pagsagot ay sinabi niya sa isa sa kanila, 'Kaibigan, wala akong ginagawang masama sa'yo. Hindi ba't sumangayon ka sa akin sa isang denaryo?
MAT 20:14 - Kunin mo na ang sa'yo at umalis ka na. Pero gusto kong ibigay sa nahuling ito ang katulad rin ng sa'yo.
MAT 20:15 - O hindi ba tama lang sa akin na gawin ang gusto ko sa anumang pag-aari ko? Di kaya ang mata mo ay masama dahil mabait ako?'
MAT 20:16 - Kaya't ang mga huli ay mauuna, at ang mga una ay mahuhuli. Dahil marami ang mga tinawag, pero kakaunti lang ang mga napili."
MAT 20:17 - At pag-akyat ni Jesus sa Jerusalem ay tinipon Niya ang 12 alagad palayo sa iba sa gitna ng daan, at sinabi sa kanila,
MAT 20:18 - "Pansinin n'yo, paakyat na tayo sa Jerusalem at ang Anak ng Tao ay ibibigay sa kamay ng mga pangulo ng kaparian at mga dalubhasa sa Biblia, at hahatulan nila Siyang maparusahan ng kamatayan.
MAT 20:19 - At ibibigay Siya sa kamay ng mga dayuhan para paglaruan at latiguhin, tsaka ipako sa krus. At sa ikatlong araw ay babangon Siya."
MAT 20:20 - Sa puntong iyon ay lumapit sa Kanya ang nanay ng mga anak ni Zebedeo kasama ang mga lalaking anak nito na sumasamba at humihingi ng isang bagay mula sa Kanya.
MAT 20:21 - At ang sabi Niya rito, "Ano'ng gusto mo?" Sinabi nito sa Kanya, "Marapatin N'yo po sanang makaupo ang dalawang anak ko pong ito, isa sa kanan N'yo at isa naman sa kaliwa sa kaharian N'yo."
MAT 20:22 - Pero nang sagutin ni Jesus ay sinabi Niya, "Hindi n'yo alam ang hinihingi n'yo. Kaya n'yo bang inuman ang basong malapit Ko nang inuman at mailublob sa paglulublob kung saan Ako inilulublob?" Sinabi nila sa Kanya, "Kaya po namin."
MAT 20:23 - At sinabi Niya sa kanila, "Totoong iinuman n'yo ang baso Ko, at mailulublob sa paglulublob kung saan Ako inilulublob; pero ang pag-upo n'yo sa kanan Ko at sa kaliwa Ko ay hindi sa Akin nakasalalay, bagkus ang mga ito'y para sa mga napaglaanan na ng Ama Ko."
MAT 20:24 - At nang marinig ito ng 10, sobra silang nainis doon sa dalawang magkapatid.
MAT 20:25 - Pero nang palapitin sila ni Jesus ay sinabi Niya, "Alam n'yo naman na ang mga pinuno ng mga bansa ay sapilitang pinasusunod ang mga ito, at ang mga dakila ang siyang naghahari sa kanila.
MAT 20:26 - Pero hindi magiging ganito sa inyo, kundi sinuman sa inyo ang gustong maging dakila, dapat siyang maging lingkod n'yo.
MAT 20:27 - At sinumang sa inyo ang gustong maging pinuno, dapat siyang maging alipin n'yo.
MAT 20:28 - Kung paano ang Anak ng Tao ay hindi dumating para paglingkuran kundi para maglingkod at ibigay ang sarili Niya bilang pantubos sa nakararami."
MAT 20:29 - At pagkalabas nila mula sa Jerico, sumunod sa Kanya ang sangkatutak na tao.
MAT 20:30 - At biglang may dalawang bulag na nakaupo sa tabi ng kalsada na nang marinig na si Jesus ay naglalakad roon ay pasigaw na sinabi, "Maawa Kayo sa amin, Panginoon, Anak ni David!"
MAT 20:31 - At pinagsabihan sila ng mga tao na manahimik. Pero lalo lang silang sumigaw habang sinasabi, "Maawa kayo sa amin, Panginoon, Anak ni David!"
MAT 20:32 - Kaya't napahinto si Jesus, tinawag sila at sinabi, "Ano ba ang gusto n'yong gawin Ko para sa inyo?"
MAT 20:33 - Sinabi nila sa Kanya, "Panginoon, na mabuksan ang aming mga mata!"
MAT 20:34 - At nang maantig ang damdamin ni Jesus, hinipo Niya ang mga mata nila, at biglang nakakitang muli ang kanilang mga mata, at sila'y sumunod sa Kanya.
MAT 21:1 - At nang malapit na sila sa Jerusalem at nakarating na sa Betfage malapit sa bundok ng Olibo, nagpadala si Jesus sa puntong iyon ng dalawang alagad.
MAT 21:2 - Sabi sa kanila, "Pagpunta n'yo sa loob ng baranggay na nasa harapan n'yo, matatagpuan n'yo rin agad ang isang asnong nakatali at isang batang asno na kasama nito. Pagkalag n'yo sa kanila ay dalhin n'yo sa Akin.
MAT 21:3 - At kung may magsabi sa inyo ng anuman, sabihin n'yo na may paggagamitan ang Panginoon sa kanila, at agad niyang ipapadala ang mga ito."
MAT 21:4 - Kaya't nangyari ang lahat ng ito para matupad ang naipahayag sa pamamagitan ng propeta na nagsasabing,
MAT 21:5 - "Sabihin n'yo sa babaing anak ni Sion, 'Pagmasdan mo, ang Hari mo ay maamong lumalapit sa iyo at nakasakay sa ibabaw ng isang asno at isang bisirong anak ng asno.'"
MAT 21:6 - Kaya't umalis ang mga alagad, at ginawa ang ayon sa inutos sa kanila ni Jesus.
MAT 21:7 - Dinala nila ang asno at ang bisirong asno, tsaka inilagay sa ibabaw ng mga ito ang mga balabal nila, at naupo Siya sa ibabaw ng mga ito.
MAT 21:8 - At ang karamihan ng mga tao ay naglatag ng kanilang mga balabal sa ibabaw ng kalsada, ang iba naman ay pinagpuputol ang mga sanga mula sa mga puno at nilagay ang mga ito sa ibabaw ng kalsada.
MAT 21:9 - At ang mga tao na nasa unahan pati ang mga sumusunod ay pasigaw na sinasabi, "Mabuhay ang Anak ni David! Purihin ang paparating sa pangalan ng Panginoon! Mabuhay sa Kataas-taasan!"
MAT 21:10 - At pagpasok Niya sa loob ng Jerusalem, nagkagulo ang buong lungsod. Sabi nila, "Sino ba ito?"
MAT 21:11 - At sinabi ng mga tao, "Ito ay si Jesus ang propeta na mula sa Nazaret sa Galilea."
MAT 21:12 - At pumasok si Jesus sa loob ng templo ng Diyos at pinaalis lahat ng mga nagtitinda at bumibili sa loob ng templo, at tinaob Niya ang mga lamesa ng mga nagpapalit ng pera, pati ang mga upuan ng mga nagtitinda ng mga kalapati.
MAT 21:13 - At sinabi Niya sa kanila, "Ito ang nakasulat, 'Ang bahay Ko ay tatawaging bahay-panalanginan,' pero ginawa n'yo itong lungga ng mga mandarambong!"
MAT 21:14 - At lumapit sa kanya ang mga bulag at mga pilay sa loob ng templo at pinagaling Niya sila.
MAT 21:15 - Pero nang makita ng mga presidente ng kaparian at ng mga dalubhasa sa Biblia ang mga himala na Kanyang ginawa at ang mga batang nagsisigawan sa loob ng templo, at nagsasabing, "Mabuhay ang Anak ni David," nainis sila
MAT 21:16 - at sinabi sa Kanya, "Naririnig Mo ba ang sinasabi ng mga ito?" At ang sabi ni Jesus sa kanila, "Oo naman. Hindi n'yo ba kailanman nabasa na mula sa bibig ng mga bata at mga pasusuhin ay ginawa Mong sakdal ang papuri?"
MAT 21:17 - At nang iwanan sila ay nagpunta Siya sa labas ng lungsod papunta ng Betanya, at nagpalipas roon ng gabi.
MAT 21:18 - At kinaumagahan, pagbalik Niya sa loob ng lungsod, nagutom Siya.
MAT 21:19 - At pagkakita sa isang puno ng igos sa tabi ng daan, lumakad Siya papunta rito pero wala ritong natagpuan kundi mga dahon lamang. At sinabi Niya rito, "Hindi ka na kailanman magkaka bunga." At biglang natuyo ang puno ng igos.
MAT 21:20 - At nagtaka ang mga alagad nang masaksihan ito. Sabi nila, "Paanong biglang natuyo ang puno ng igos?"
MAT 21:21 - Sumagot si Jesus at sinabi sa kanila, "Sinasabi Ko sa inyo ang totoo, kung mayroon kayong pananalig at hindi nag-aalinlangan, hindi lang itong sa puno ng igos ang magagawa n'yo. Sa halip, kung sa bundok na ito ay sabihin n'yo, 'Matanggal ka at malagay sa gitna ng dagat,' mangyayari iyon.
MAT 21:22 - At sa lahat ng pagkakataon, kung nananalig kayo, gaano man kalaki ang hilingin n'yo, sa pamamagitan ng panalangin, ay inyong matatanggap."
MAT 21:23 - At pagdating Niya sa loob ng Templo, habang nagtuturo Siya, lumapit sa Kaniya ang mga presidente ng kaparian at ang mga matatandang pinuno ng bayan na nagsabing, "Sa kaninong kapangyarihan Mo ginagawa ang mga ito? At sino ang nagbigay sa'yo ng kapangyarihang ito?"
MAT 21:24 - At pagsagot ni Jesus ay sinabi sa kanila, "Tatanungin Ko rin kayo tungkol sa isang paksa na kung sasabihin n'yo sa Akin, sasabihin Ko rin sa inyo sa kaninong kapangyarihan Ko ginagawa ang mga ito.
MAT 21:25 - Ang paglulublob ni Juan, mula ito saan? Mula sa langit o mula sa mga tao?" Pero nagdiskusyon ang mga ito sa kani-kanilang mga sarili na nagsasabi, "Kung sasabihin nating mula sa langit, sasabihin naman Niya sa atin, 'Kung gayon, ano'ng dahilan bakit hindi n'yo siya pinaniwalaan?'
MAT 21:26 - Pero kung sasabihin naman natin na mula sa mga tao, takot lang natin sa taong bayan, dahil lahat ay tinuturing si Juan bilang propeta!"
MAT 21:27 - At nang sagutin si Jesus ay sinabi nila, "Hindi namin alam." Sinabi rin Niya sa kanila, "Hindi Ko rin sasabihin sa inyo kung kaninong kapangyarihan ginagawa Ko ang mga bagay na ito.
MAT 21:28 - Pero ano sa palagay n'yo sa isang taong may dalawang anak na paglapit sa una ay sinabi, 'Anak, umalis ka ngayong araw at magtrabaho ka roon sa ubasan ko.'
MAT 21:29 - Pero nang sumagot ito ay sinabi, 'Ayoko.' Pero pagkatapos magsisi, nagpunta ito.
MAT 21:30 - At paglapit sa pangalawa ay ga'non din ang sinabi niya. At nang sumagot ito ay sinabi, 'Punta po ko, Panginoon!' Pero hindi ito nagpunta.
MAT 21:31 - Alin sa dalawa ang tumupad sa kagustuhan ng Ama?" Sinabi nila sa Kanya, "Ang nauna po." Sabi sa kanila ni Jesus, "Sinasabi Ko sa inyo ang totoo na ang mga kolektor ng buwis at ang mga babaing bayaran ay mauuna pa sa inyong makapasok sa loob ng Kaharian ng Diyos.
MAT 21:32 - Dahil dumating sa inyo si Juan sa pamamagitan ng landas ng katuwiran, at hindi n'yo siya pinaniwalaan, pero ang mga kolektor ng buwis at ang mga babaing bayaran ay naniwala sa kanya. Pero nang masaksihan n'yo ito, pagtapos, di pa rin kayo nagbago ng isip para paniwalaan siya.
MAT 21:33 - Makinig kayo sa isa pang talinghaga. May isang tao na siyang pinuno ng sambahayan na nagtanim ng ubasan. Pagtapos ay naglagay siya rito ng bakod, tsaka naghukay ng pigaan ng ubas sa gitna nito. Nagtayo rin siya ng tore at pinagkatiwala ito sa mga manggagawa ng ubasan, sabay alis ng bansa.
MAT 21:34 - At nang papalapit na ang tamang panahon ng mga bunga, nagpadala siya ng mga lingkod niya papunta sa mga nangangasiwa ng ubasan para kunin ang mga bunga niya.
MAT 21:35 - At nang tanggapin ng mga katiwala sa ubasan ang mga lingkod niya, inupakan nila ang isa, ang isa naman ay pinatay, at ang isa naman ay pinagbabato.
MAT 21:36 - Muli siyang nagpadala ng iba pang mga lingkod, mas marami pa sa nauna, at parehas rin ang ginawa ng mga ito sa kanila.
MAT 21:37 - At sa bandang huli ay pinadala niya sa kanila ang anak niya na nagsabing, 'Mahihiya sila sa anak ko.'
MAT 21:38 - Pero ng makita ng mga katiwala ng ubasan ang anak, sinabi nila sa kanilang mga sarili, 'Ito ang siyang tagapagmana. Halikayo! Patayin natin siya nang sa ga'non ay mapasa atin ang mana niya.'
MAT 21:39 - At pagkadakip sa kanya ay kanilang itinaboy sa labas ng ubasan tsaka nila pinatay.
MAT 21:40 - Kaya naman, pag dumating na ang may-ari ng ubasan, ano kaya ang gagawin niya sa mga katiwalang iyon?"
MAT 21:41 - Sabi nila sa Kanya, "Walang pakundangan niyang papatayin ang mga salbahing iyon, at ipagkakaloob niya ang ubasan sa ibang katiwala na magbabalik sa kanya ng mga bunga pagdating ng kapanahunan ng mga ito."
MAT 21:42 - Sabi sa kanila ni Jesus, "Hindi n'yo ba kailanman nabasa ang nakapaloob sa Biblia, 'Batong di tinanggap ng mga nagtatayo ng gusali, ito ang Siyang naging pangunahing batong panulukan. Ito ay nagmula sa Panginoon, at ito'y kahanga-hanga sa ating paningin!'
MAT 21:43 - Dahil dito sinasabi Ko sa inyo na kukunin mula sa inyo ang Kaharian ng Diyos, at ipagkakaloob sa mga dayuhan na magbibigay ng mga bunga nito.
MAT 21:44 - At ang mahulog sa ibabaw ng batong ito ay magkakadurog-durog, at mapupulbos ang sinumang mabagsakan nito sa ibabaw."
MAT 21:45 - At nang marining ng mga presidente ng kaparian at ng mga Pariseo ang mga talinghaga Niya, naunawaan nila na nagsasalita Siya patungkol sa kanila.
MAT 21:46 - Pero nang tangkain nilang dakipin Siya, natakot sila sa taong bayan dahil tinuturing nila Siya bilang isang propeta.
MAT 22:1 - At pagsagot ni Jesus muli Siyang nagsalita sa kanila sa pamamagitan ng talinghaga na nagsabing,
MAT 22:2 - "Ang Kaharian ng Kalangitan ay tulad sa isang taong may kaharian na naghanda ng isang kasalan para sa anak niyang lalake.
MAT 22:3 - At nagpadala siya ng mga lingkod niya para tawagin ang mga naimbitahan doon sa kasalan, pero hindi nila gustong pumunta.
MAT 22:4 - Muli pa siyang nagpadala ng iba pang mga tauhan at nagbilin, 'Sabihin n'yo sa mga imbitado, Tignan n'yo, hinanda ko na ang kakainin natin: kinatay na ang mga baka at ang mga pinatabang hayop ko at lahat ng bagay ay handa na. Tara na, punta na kayo dito sa kasalan!'
MAT 22:5 - Pero matapos nilang baliwalain iyon ay nag-alisan na sila, ang isa'y nagpunta sa kanyang bukid, ang isa nama'y doon sa tindahan niya.
MAT 22:6 - Ang naiwan nama'y sinunggaban ang mga tauhan niya, binastos sila, tsaka pinatay.
MAT 22:7 - At nang marinig iyon ng hari, nagalit siya. Matapos ipadala ang mga sundalo niya, nilupig niya ang mga mamamatay taong iyon, at sinilaban ang lungsod nila.
MAT 22:8 - Tapos sinabi niya sa mga lingkod niya, 'Totoong ang kasalan ay handa na, pero ang mga naimbitahan ay hindi karapat-dapat.
MAT 22:9 - Kaya't pumunta kayo sa gitna ng hangganan ng mga malalaking kalsada at imbitahan n'yong pumunta sa kasalan gaano man karaming makita n'yo.'
MAT 22:10 - At nang pumunta ang mga lingkod na ito sa gitna ng mga malalaking kalsada, dinala nila ang lahat ng nakita nila gaano man karami, ang masasama pati na rin ang mabubuti, kaya't napuno ng mga bisita ang kasalan.
MAT 22:11 - At nang dumating ang hari para tignan ang mga panauhin, nakita niya roon ang isang taong hindi nagsuot ng damit pangkasal.
MAT 22:12 - Kaya't sinabi niya rito, 'Kaibigan, paano ka nakapasok dito nang hindi man lang nakadamit pangkasal?' At hindi na ito makasagot.
MAT 22:13 - Pagkatapos ay sinabi ng hari sa mga lingkod, 'Pag natalian na ang mga paa at mga kamay niya, kunin n'yo siya, at itapon n'yo sa gitna ng kadiliman sa labas. Magkakaroon doon ng iyakan at ng pagngangalit ng ngipin.
MAT 22:14 - Dahil marami ang mga tinawag, pero kakaunti ang mga pinili."
MAT 22:15 - Matapos umalis ng mga Pariseo, nagsagawa sila ng â€‹pagpupulong kung paano nila Siya mahuhuli sa gitna ng pagsasalita.
MAT 22:16 - At nagpadala sila sa Kanya ng mga alagad nila kasama ang mga opisyal ni Herodes. Sabi nila, "Guro, alam po namin na totoo po Kayo at nagtuturo sa paraan ng Diyos sa pamamagitan ng katotohanan, at wala Kayong pakialam kanino man, dahil di Kayo tumitingin sa panlabas na katangian ng mga tao.
MAT 22:17 - Kaya naman, sabihin N'yo po sa amin, kung ano sa palagay N'yo, dapat bang magbigay ng buwis kay Cesar o hindi?
MAT 22:18 - Pero nang malaman ni Jesus ang kasamaan nila, sinabi Niya, "Mga ipokrito, bakit n'yo Ako sinusubukan?
MAT 22:19 - Ipakita n'yo sa Akin ang pambayad ng buwis." At inabot nila sa Kanya ang isang denaryo.
MAT 22:20 - At sinabi Niya sa kanila, "Kaninong larawan at titulo ang nakalagay dito?"
MAT 22:21 - Sinabi nila sa Kanya, "Kay Cesar." Pagtapos ay sinabi Niya sa kanila, "Ibalik n'yo kay Cesar, kung ganoon, ang mga bagay na kay Cesar, at ang sa Diyos iyong mga bagay na sa Diyos."
MAT 22:22 - At namangha sila nang marinig, pagtapos ay iniwan nila Siya't umalis.
MAT 22:23 - Nang araw na iyon, pinuntahan Siya ng mga Saduseo na nagsasabi na hindi magbabangon ang mga patay. Tinanong rin nila Siya
MAT 22:24 - na nagsabing, "Guro, sinabi ni Moises na kung may isang mamatay na walang anak, pakakasalan ng kapatid niya ang asawa niya at siyang magtataguyod ng binhi para sa kapatid niya.
MAT 22:25 - Mayroon ring kasama namin na pito pang lalaking kapatid; pero namatay ang unang kinasal na walang binhi, kaya't iniwan niya ang kanyang asawa sa kapatid niya.
MAT 22:26 - Ganito rin ang nangyari sa pangalawa, pati na sa pangatlo hanggang sa ikapito.
MAT 22:27 - At pagkatapos ng lahat ng ito, namatay rin ang asawang babae.
MAT 22:28 - Samakatuwid, sa panahon ng pagbabangon ng mga patay, sino kaya mula roon sa pito ang mapapangasawa niya, dahil siya'y napasa kanilang lahat?"
MAT 22:29 - At nang sumagot si Jesus ay sinabi Niya sa kanila, "Nagkakamali kayo. Hindi n'yo nauunawaan ang Biblia, ni ang kapangyarihan ng Diyos.
MAT 22:30 - Dahil sa panahon ng pagbangon ng mga patay, hindi na sila ikakasal ni ibibigay para makasal, pero magiging tulad na sila sa mga anghel ng Diyos sa langit.
MAT 22:31 - At tungkol naman sa pagbangon ng mga patay, hindi n'yo ba nabasa ang pinahayag sa inyo sa ilalim ng Diyos na sinasabi,
MAT 22:32 - 'Ako ang Diyos ni Abraham, at ang Diyos ni Isaac, at ang Diyos ni Jacob?' Ang Diyos ay hindi Diyos ng mga patay, kundi ng mga nabubuhay."
MAT 22:33 - At nang marinig ito ng mga tao, namangha sila tungkol sa doktrina Niya.
MAT 22:34 - Pero nang marinig ng mga Pariseo na napatahimik Niya ang mga Saduseo, nagpulong sila tungkol sa bagay na ito.
MAT 22:35 - At sa layon na subukin Siya, tinanong Siya ng isa sa kanila na dalubhasa sa Batas. At sinabi nito,
MAT 22:36 - "Guro, aling dakilang utos ang nasa Batas?"
MAT 22:37 - At sinabi ni Jesus sa kanya, "Mamahalin mo ang Panginoon mong Diyos ng buong puso mo, at ng buong buhay mo, at ng buong kaisipan mo.
MAT 22:38 - Ito ang siyang una at dakilang utos.
MAT 22:39 - At ang pangalawa ay tulad nito, 'Mamahalin mo ang kapwa mo gaya ng sarili mo.'
MAT 22:40 - Sa dalawang utos na ito nakatali ang kabuuang Batas, at ang mga Propeta.
MAT 22:41 - Pero habang nagkakatipon ang mga Pariseo, tinanong sila ni Jesus
MAT 22:42 - na nagsabing, "Ano'ng masasabi n'yo tungkol sa Kristo? Kanino ba Siyang anak?" Sabi nila sa Kanya, "Kay David."
MAT 22:43 - Sinabi Niya sa kanila, "Kung gayon, paanong nangyari na tinatawag Siya ni David na 'Panginoon' sa pamamagitan ng Espiritu na nagsabing,
MAT 22:44 - 'Sinabi ng Panginoon sa Panginoon ko, Umupo Ka sa kanan Ko hanggang sa gawin Kong apakan ng mga paa Mo ang mga kalaban Mo.'
MAT 22:45 - Kaya't kung tinatawag Siyang 'Panginoon' ni David, paano Siya nito magiging anak?"
MAT 22:46 - Pero walang nakasagot, ni isang salita, sa Kanya, at wala nang kahit isang nagtangkang magtanong sa Kanya mula nang araw na iyon.
MAT 23:1 - Kaya't nagsalita si Jesus sa taumbayan at sa mga alagad Niya
MAT 23:2 - na nagsabing, "Ang mga dalubhasa sa Biblia at ang mga Pariseo ang siyang nakaupo sa puwesto ni Moises.
MAT 23:3 - Kaya lahat ng bagay na sabihin nila sa inyong gawin, gaano man karami, ay tuparin n'yo at sundin. Pero huwag kayong mamuhay batay sa mga gawain nila, dahil nag-uutos sila pero hindi nila iyon ginagawa.
MAT 23:4 - Dahil nagtatali sila ng mga mabibigat na dalahin at napakahirap bitbitin tapos ay nilalagay nila sa ibabaw ng balikat ng mga tao, pero kahit na daliri man lang nila, wala silang intensyong galawin ang mga ito.
MAT 23:5 - Pero lahat ng mga aksyon nila ay ginagawa nila para makita ng mga tao. Ginagawa rin nilang malapad ang kanilang mga anting-anting at pinalalapad nila ang mga laylayan ng mga sotana nila,
MAT 23:6 - At bukod pa dyan, gustong-gusto nila ang mga mahahalagang puwesto sa gitna ng mga handaan at ang mga pangunahing mga upuan sa loob ng mga simbahan,
MAT 23:7 - tsaka ang mga pagpapakilala sa kanila sa gitna ng mga malalaking pagtitipon, at pagka tinatawag sila ng mga taong, 'Dakilang guro, dakilang guro!'
MAT 23:8 - Pero huwag kayong papatawag na 'Dakilang Guro' dahil iisa ang inyong tagapagturo, ang Kristo, at lahat kayo ay magkakapatid.
MAT 23:9 - At huwag n'yo silang tatawaging Ama n'yo dito sa lupa, dahil iisa ang Ama n'yo - Siya na nasa kalangitan.
MAT 23:10 - Ni huwag kayong patawag na mga tagapagturo dahil nag-iisa ang inyong guro, ang Kristo.
MAT 23:11 - Pero ang mas dakila sa inyo ang siyang magiging lingkod n'yo.
MAT 23:12 - Bukod pa rito, sinuman ang magtataas ng kanyang sarili ay ibababa, at sinuman ang magbababa sa kanyang sarili ay itataas.
MAT 23:13 - Lagot kayong mga dalubhasa sa Biblia at mga Pariseo, mga ipokrito! Anupat kinakandaduhan n'yo ang Kaharian ng Kalangitan sa paningin ng mga tao. Dahil kayo mismo ay hindi makapasok, hindi n'yo rin hinahayaang makapasok ang mga pumapasok dito.
MAT 23:14 - Pero lagot kayong mga dalubhasa sa Biblia at mga Pariseo, mga ipokrito! Dahil nilalamon n'yo ang bahay ng mga biyuda, at sa inyong pagpapanggap ay nananalangin ng pagkahaba-haba. Dahil rito ay tatanggap kayo ng sobra-sobrang kaparusahan.
MAT 23:15 - Lagot kayong mga dalubhasa sa Biblia at mga Pariseo, mga ipokrito! Dahil nagpupunta kayo sa dagat at sa mga disyerto para makagawa ng isang bagong tagasunod. At pag nangyari na ito, ginagawa n'yo siyang dalawang patong na mas kampon ng impiyerno kaysa sa inyo.
MAT 23:16 - Lagot kayong mga bulag na taga-akay na nagsasabing, 'Sinumang nangako sa loob ng templo, iyon ay wala lang; pero ang sinumang nangako sa harap ng ginto ng templo ay may pananagutan.'
MAT 23:17 - Mga hangal at mga bulag! Dahil ano ba ang mas dakila, ang ginto o ang templo na nagpapabanal sa ginto?
MAT 23:18 - At ito pa, 'Ang sinumang nangako sa harap ng altar, iyon ay wala lang; pero ang sinumang nangako sa harap ng handog na nakapatong roon ay may pananagutan.'
MAT 23:19 - Mga hangal at mga bulag! Dahil ano ba ang mas dakila, ang handog o ang altar na nagpapabanal sa handog?
MAT 23:20 - Kaya't ang mangako sa harap ng altar ay nangangako sa harap nito at sa lahat ng mga nakapatong rito.
MAT 23:21 - At ang nangako sa harap ng templo ay nangangako sa harap nito at sa harap ng Nananahan dito.
MAT 23:22 - At ang nangako sa langit ay nangangako sa trono ng Diyos at sa nakaupo sa ibabaw nito.
MAT 23:23 - Lagot kayong mga eksperto sa Biblia at mga Pariseo, mga ipokrito! Sa dahilang nagbabayad kayo ng mga ikapo ng minta, pati ng anis, at ng komino, pero pinabayaan n'yo ang mas matitimbang na bagay ng Batas: ang katarungan, at ang kahabagan, tsaka ang pananalig. Kinakailangang magawa ang mga ito nang di rin pinababayaan ang mga nauna.
MAT 23:24 - Mga bulag na taga-akay na nagsasala ng niknik mula sa inumin, pero lumulunok naman ng kamelyo!
MAT 23:25 - Lagot kayong mga dalubhasa sa Biblia at mga Pariseo, mga ipokrito! Sa dahilang nililinis n'yo ang labas ng baso at ng pinggan, pero sa kaloob-looban, punung-puno kayo ng pagnanakaw at kawalang disiplina.
MAT 23:26 - Pariseong bulag, linisin mo muna ang loob ng baso at ng pinggan para maging malinis rin ang labas ng mga ito.
MAT 23:27 - Lagot kayong mga dalubhasa sa Biblia at mga Pariseo, mga ipokrito! Dahil para kayong mga pinaputing nitso na talaga namang nagniningning ang panlabas na kagandahan, pero sa loob nito ay puro mga kalansay ng namatay, at lahat na ng klase ng karumihan.
MAT 23:28 - Katulad n'yo rin, sa panlabas ay talaga namang nagpapakita sa mga tao na matutuwid, pero sa kalooban ay punong-puno kayo ng pagkukunwari at kawalang respeto sa Batas ng Diyos.
MAT 23:29 - Lagot kayong mga tagapagturo ng Biblia at mga Pariseo! Mga ipokrito! Sa dahilang nagpapatayo kayo ng mga puntod ng mga propeta at pinagaganda n'yo pa ang nitso ng mga matutuwid
MAT 23:30 - tapos sinasabi n'yo, 'Kung kami lang ay nabuhay noong panahon ng mga ninuno namin, hindi kami malamang na kasali sa kanila sa pagpapadanak sa dugo ng mga propeta.'
MAT 23:31 - Sa ganitong paraan, pinatutunayan n'yo sa inyong mga sarili na mga anak kayo ng mga pumatay sa mga propeta!
MAT 23:32 - Punuin n'yo na rin nga ang hangganan ng mga ama n'yo!
MAT 23:33 - Mga ahas, mga anak ng ulupong! Paano kayo makakatakas mula sa parusa ng impiyerno?
MAT 23:34 - Dahil nga rito, tignan mo, pinadadala Ko sa inyo ang mga propeta, pati na ang mga marurunong at mga mangangaral, pero papatayin n'yo ang ilan sa kanila, at ipapako sa krus, at ang ilan sa kanila ay hahambalusin n'yo sa loob ng mga simbahan n'yo at uusigin n'yo sa kada lungsod.
MAT 23:35 - Nang sa ganoon ay dumating sa inyo ang kaparusahan para sa lahat ng dugong matuwid na nabuhos sa ibabaw ng daigdig, mula sa dugo ni Abel na matuwid hanggang sa dugo ni Zakarias na anak ni Barakias na pinaslang n'yo sa gitna ng templo at ng altar.
MAT 23:36 - Sinasabi Ko sa inyo ang totoo, lahat ng parusa para sa mga iyon ay ipapataw sa henerasyong ito.
MAT 23:37 - Jerusalem, Jerusalem! Ikaw na namamaslang ng mga propeta at nambabato sa mga pinadala sa iyo! Gaano kadalas Kong ginusto na pagsama-samahin ang mga anak mo sa'yo kung paanong pinagsasama ng inahing manok ang mga sisiw nito sa ilalim ng kanyang mga pakpak, pero ayaw mo!
MAT 23:38 - Tignan mo, iiwan sa'yo ang bahay mo na walang kalaman-laman.
MAT 23:39 - Dahil sinasabi Ko sa inyo, hinding hindi n'yo nako makikita mula ngayon hanggang sa sabihin n'yo, 'Purihin ang dumarating sa pangalan ng Panginoon!'"
MAT 24:1 - At paglabas ni Jesus ay umalis na Siya palayo sa templo, pero lumapit sa kanya ang mga alagad Niya para ipakita sa Kanya ang pagkakayari sa templo.
MAT 24:2 - Pero sinabi ni Jesus sa kanila, "Diba't nakikita n'yo ang lahat ng ito? Sinasabi Ko sa inyo ang totoo, walang maiiwan ditong bato sa ibabaw ng isa pang bato na hindi ibabagsak."
MAT 24:3 - At habang Siya'y nakaupo sa taas ng bundok ng Olibo, nagpunta sa Kanya ang mga alagad na lingid sa iba sabay sabi, "Sabihin N'yo po sa amin kung kailan mangyayari ang mga bagay na ito, at ano po ang senyales ng pagbabalik N'yo pati na ang pagtatapos ng panahon."
MAT 24:4 - At pagsagot ni Jesus ay sinabi sa kanila, "Magmasid kayo ng mabuti nang di kayo malinlang ninuman.
MAT 24:5 - Dahil maraming darating gamit ang pangalan Ko na magsasabi, 'Ako ang Kristo,' at marami silang malilinlang.
MAT 24:6 - Mangyayari din na maririnig n'yo ang tungkol sa mga digmaan, at bali-balita ng mga digmaan. Pagkita n'yo rito ay huwag kayong matakot dahil kailangang mangyari ang lahat ng ito, pero hindi pa iyon ang wakas.
MAT 24:7 - Dahil may bansang maninindigan laban sa bansa, at kaharian laban sa kaharian; at magkakaroon ng mga taggutom, at mga peste, pati na mga lindol sa iba't ibang lugar.
MAT 24:8 - Pero lahat ng mga ito ay simula palang ng mga kahirapan.
MAT 24:9 - Tapos ay dadakipin nila kayo para pahirapan, at papatayin nila kayo. Kakamuhian rin kayo ng lahat ng mga bansa dahil sa pangalan Ko.
MAT 24:10 - At sa puntong iyon, marami ang babaliktad at ipagkakanulo ang isa't isa, at mamumuhi sa isa't isa.
MAT 24:11 - At maraming pekeng propeta ang magsusulputan, at ililigaw nila ang marami.
MAT 24:12 - At dahil sa paglaganap ng kasamaan, lalamig ang pag-ibig ng marami.
MAT 24:13 - Pero ang manatili hanggang sa katapusan, ito ang maliligtas.
MAT 24:14 - At ipoproklama ang masayang balitang ito ng Kaharian sa lahat ng lugar bilang patotoo sa lahat ng bansa, at pagtapos ay darating na ang wakas.
MAT 24:15 - Kaya't kapag nakita n'yo na ang Kasuklam-suklam ng Pananalanta, na ipinahayag sa pamamagitan ni propetang Daniel, na nakatayo sa gitna ng Banal na Lugar (unawain ng bumabasa),
MAT 24:16 - Sa puntong iyon, dapat na lumikas papunta sa kabundukan ang mga nasa Judea.
MAT 24:17 - Huwag nang bumaba ang nasa ibabaw ng bubungan para kunin ang anumang mula sa bahay niya.
MAT 24:18 - At huwag nang umuwi pabalik ang nasa bukid para kunin ang kanyang mga damit.
MAT 24:19 - Pero lagot ang mga nagdadalang-tao at ang mga nagpapasuso sa gitna ng mga panahong iyon.
MAT 24:20 - Kaya't manalangin kayo na di mangyari ang paglikas n'yo sa panahon ng taglamig o sa Araw ng Pamamahinga:
MAT 24:21 - Dahil magkakaroon sa panahong iyon ng matinding kahirapan na di pa nangyari mula ng magsimula ang daigdig hanggang ngayon, ni hinding-hindi na mangyayari pa.
MAT 24:22 - At kung hindi pinaigsi ang mga araw na iyon, baka wala ni isang taong matira. Pero alang-alang sa mga pinili, paiigsiin ang mga araw na iyon.
MAT 24:23 - Sa mga panahong iyon, kung may magsabi sa inyo, 'Tignan mo, nandito ang Kristo!' o, 'Nandoon!' huwag kayong maniwala.
MAT 24:24 - Dahil magsusulputan ang mga pekeng Kristo, at mga pekeng propeta, at magpapakita ng mga dakilang tanda at himala para sa ganoon ay tangayin, kung pwede lang, pati na ang mga pinili.
MAT 24:25 - Tignan nyo, sinabi Ko na sa inyo bago pa mangyari!
MAT 24:26 - Kaya't kung sabihin nila sa inyo, "Tignan mo, nandoon Siya sa liblib na lugar!' Huwag kayong pupunta o 'Tignan mo, nandoon sa mga tagong kuwarto,' huwag kayong maniwala.
MAT 24:27 - Dahil kung paano ang kidlat ay lumilitaw galing sa silangan at nakikita hanggang sa kanluran, ganoon rin naman ang magiging pagdating ng Anak ng Tao.
MAT 24:28 - Dahil kung nasaan may nabubulok na bangkay, doon magkukumpulan ang mga agila.
MAT 24:29 - Pero agad-agad pagkatapos ng matinding kalamidad sa mga araw na iyon, ang araw ay magdidilim at di na magbibigay ng kanyang liwanag ang buwan, at malalaglag ang mga bituwin mula sa langit, at ang mga kapangyarihan ng kalangitan ay mayayanig.
MAT 24:30 - At sa puntong iyon ay makikita ang senyales ng Anak ng Tao sa gitna ng langit, at pagtapos ay mag-iiyakan ang lahat ng bansa sa kalupaan, at makikita nila ang Anak ng Taong dumarating sakay ng kaulapan ng langit ng may kapangyarihan at matinding kaluwalhatian.
MAT 24:31 - At ipadadala Niya ang mga anghel Niya kasabay ng malakas na tunog ng trumpeta, at titipunin nila ang mga pinili Niya mula sa apat na direksyon ng hangin, mula sa pinakarurok ng kalangitan hanggang sa kasulok-sulukan ng mga ito.
MAT 24:32 - Ngayon, matuto kayo mula sa talinghaga ng puno ng igos. Pagka ang sanga nito ay naging malambot na at sumibol na ang mga dahon, alam n'yo na malapit na ang tag-araw.
MAT 24:33 - Ga'non din naman kayo, pag nakita n'yo ang lahat ng ito, alam n'yong ito'y malapit na, nasa harap lang ng mga pinto.
MAT 24:34 - Sinasabi Ko sa inyo ang totoo, hinding-hindi lilipas ang henerasyong iyon hanggang sa lahat ng bagay na ito ay mangyari.
MAT 24:35 - Maglalaho ang langit at ang daigdig, pero hinding-hindi maglalaho ang mga salita Ko.
MAT 24:36 - Pero walang nakakaalam kung anong araw at sa anong oras iyon, kahit na ang mga anghel sa kalangitan, kundi ang Ama Ko lang.
MAT 24:37 - Pero tulad sa panahon ni Noe, ga'non din naman ang mangyayari sa pagdating ng Anak ng Tao.
MAT 24:38 - Dahil tulad sa nangyari sa kalagitnaan ng mga araw bago ang delubyo, may nagkakainan, at nag-iinuman, may nagpapakasal at ipinapakasal, hanggang sa araw na pumasok si Noe sa loob ng Arko,
MAT 24:39 - at wala silang kaalam-alam hangggang sa dumating na ang delubyo at tinanggay silang lahat. Ganito rin ang mangyayari sa pagdating ng Anak ng Tao.
MAT 24:40 - Mangyayari sa panahong iyon na may dalawang nasa gitna ng bukid, ang isa'y kukunin at ang isa naman ay maiiwan.
MAT 24:41 - Dalawang babae ang nagtatrabaho sa loob ng gilingan, kukunin ang isa at iiwan ang isa,
MAT 24:42 - Kaya naman, magbantay kayo dahil hindi n'yo alam kung anong oras ang Panginoon n'yo darating.
MAT 24:43 - Pero unawain n'yo ito na kung alam lang ng pinuno ng tahanan kung anong oras sa gabi sumasalakay ang magnanakaw, di sana'y nagbantay siya at hindi sana nahayaang mapasok ang bahay niya.
MAT 24:44 - Dahil dito, maging handa rin kayo, dahil darating ang Anak ng Tao sa oras na hindi ninyo inaasahan.
MAT 24:45 - Sino ngayon ang siyang matapat at matalinong katiwala na inatasan ng Panginoon niyang mamuno sa sambahayan niya, para bigyan ang mga ito ng pagkain sa takdang panahon?
MAT 24:46 - Mapalad ang katiwalang iyon na pagdating ng Panginoon niya ay makita siyang ginagawa ito.
MAT 24:47 - Sinasabi Ko sa inyo ang totoo na ipagkakatiwala niya rito ang lahat ng mga ari-arian niya.
MAT 24:48 - Kung sakaling masama ang katiwalang ito at sabihin niya sa loob ng puso niya, "Matatagalan pa ang pagdating ng amo ko,
MAT 24:49 - at simulan niyang abusuhin ang kapwa lingkod, tapos ay kumain at makipag-inuman kasama ng mga lasinggero,
MAT 24:50 - darating ang amo ng katiwalang ito sa araw na hindi niya inaasahan, at sa oras na wala siyang kamalay-malay.
MAT 24:51 - Pagkatapos ay hahatiin siya nito sa gitna at ibibigay sa kanya ang nararapat sa kanya kasama ng mga mapagpanggap. Doo'y magkakaroon ng iyakan at ng pagngangalit ng mga ngipin.
MAT 25:1 - Kaya naman, maitutulad ang Kaharian ng Kalangitan sa 10 birheng babae na pagkakuha sa kanilang ilawan ay umalis para salubungin ang lalaking ikakasal.
MAT 25:2 - Pero lima sa kanila ay matalino at ang lima naman ay mangmang.
MAT 25:3 - Pagkuha ng mga mangmang sa ilawan nila, hindi sila kumuha ng langis kasama ng mga ito.
MAT 25:4 - Pero ang mga matatalino ay naglagay ng langis sa loob ng kanilang mga lalagyan kasama ng mga ilawan nila.
MAT 25:5 - At sa paghahantay nila sa lalaking ikakasal, inantok silang lahat at nakatulog.
MAT 25:6 - Pero sa kalagitnaan ng gabi ay naglabas ng panawagan, 'Tignan n'yo, parating na ang lalaking ikakasal! Lumakad kayo para salubungin siya.'
MAT 25:7 - Kaya't bumangon ang lahat ng birheng iyon, at inayos na nila ang mga ilawan nila.
MAT 25:8 - Pero sinabi ng mga mangmang sa mga matatalino, 'Bigyan n'yo naman kami mula sa inyong langis, aandap-andap na kasi ang ilawan namin!'
MAT 25:9 - Pero pagsagot ng mga matatalino ay sinabi nila, 'Baka hindi na 'to magkasya sa amin at sa inyo! Kaya mas magandang puntahan n'yo nalang iyong mga nagtitinda at bumili kayo ng para sa inyo.'
MAT 25:10 - Pero habang papaalis sila para bumili, dumating ang lalaking ikakasal at pumasok kasama niya iyong mga nag-aabang sa loob ng lugar ng kasalan. At sinara na ang pinto.
MAT 25:11 - At pagtapos ay dumating na rin ang iba pang mga birheng babae na nagsabing, 'Panginoon, panginoon, pagbuksan n'yo po kami!'
MAT 25:12 - Pero pagkasagot ay sinabi niya, 'Sinasabi ko sa inyo ang totoo, hindi ko kayo kilala.'
MAT 25:13 - Kaya naman, maging handa kayo lagi dahil hindi n'yo alam ang araw ni ang oras kung kailan darating ang Anak ng Tao.
MAT 25:14 - Dahil tulad sa isang taong nangingibang-bansa na tinawag ang kanyang mga tauhan at ipinagkatiwala sa kanila ang mga ari-arian niya.
MAT 25:15 - At ibinigay niya sa isa ang limang talento, at sa isa naman ay dalawa, at sa huli ay isa, bawat isa ayon sa kani-kanyang kakayanan. At agad siyang umalis ng bansa.
MAT 25:16 - Pagkatapos umalis, ang nakatanggap ng limang talento'y ginamit ang mga iyon para kumita, kaya't nagkaroon pa siya ng limang talento.
MAT 25:17 - Ganito rin naman ang ginawa ng taong nakatanggap ng dalawa, siya rin ay kumita ng dalawa pa.
MAT 25:18 - Pero ang nakatanggap ng isa, pag-alis ay naghukay sa ilalim ng lupa, at doon tinago ang pera ng panginoon niya.
MAT 25:19 - At paglipas ng mahabang panahon, dumating ang panginoon ng mga katiwalang iyon, at kinausap sila tungkol sa pera.
MAT 25:20 - At paglapit ng taong tumanggap ng limang talento, dinala niya iyong lima pang talento sabay sabi, 'Panginoon, limang talento po ang binigay n'yo sa akin. Tignan n'yo po, nagkaroon pa ko ng limang talento bukod pa po sa mga ito.'
MAT 25:21 - Kaya't sinabi sa kanya ng panginoon niya, 'Magaling, mabuti at matapat na lingkod! Naging matapat kang katiwala sa maliliit na bagay, ipapamahala ko ngayon sa'yo ang malalaking bagay. Pumasok ka sa kagalakan ng panginoon mo.'
MAT 25:22 - At lumapit rin ang nakatanggap ng dalawang talento sabay sabi, 'Panginoon, binigyan n'yo po ako ng dalawang talento. Tignan n'yo po, nagkaroon pa ko ng dalawang talento bukod pa sa mga ito!'
MAT 25:23 - Sinabi sa kanya ng panginoon niya, 'Magaling, mabuti at matapat na lingkod! Naging matapat kang katiwala sa maliliit na bagay, ipapamahala ko ngayon sa'yo ang malalaking bagay. Pumasok ka sa kagalakan ng panginoon mo.'
MAT 25:24 - At ga'non din naman, lumapit ang nakatanggap ng isang talento sabay sinabi niya, 'Panginoon, kilala ko po kayo na kayo po'y mabagsik na tao, umaani kung saan kayo hindi nagtanim, at nagtitipon kung saan hindi kayo ang nagpakalat.
MAT 25:25 - At dala po ng takot, pag-alis ay tinago ko po ang talento n'yo sa ilalim ng lupa! Tignan n'yo po, ito 'yung pag-aari ninyo.
MAT 25:26 - Pero pagsagot ng panginoon niya ay sinabi sa kanya, 'Masama at tamad na lingkod! Alam mo palang umaani ako sa lugar na hindi ko tinamnan, at nagtitipon sa lugar na hindi ako nagpakalat.
MAT 25:27 - Dapat lang na inilagay mo ang pero ko sa mga banko para sa pagbalik ko ay natanggap ko pa sana ang pag-aari ko ng mayroong interes.
MAT 25:28 - Kaya't kunin n'yo sa kanya ang talento at ibigay n'yo ito sa may 10 talento.
MAT 25:29 - Dahil ito'y ibibigay sa bawat isang mayroon na para siya'y managana, pero siya na wala, kahit ang bagay na mayroon siya ay kukunin pa mula sa kanya.
MAT 25:30 - At itapon n'yo ang walang pakinabang na katiwala sa gitna ng kadiliman sa labas kung saan magkakaroon ng iyakan at ng pagngangalit ng mga ngipin.
MAT 25:31 - Pero pag dumating ang Anak ng Tao sa gitna ng kaningningan Niya, pati ang lahat ng mga banal na anghel na kasama Niya, sa puntong iyon, ay mauupo Siya sa trono ng Kanyang kaluwalhatian.
MAT 25:32 - At pagsasama-samahin Niya sa Kanyang harapan ang lahat ng bansa, at paghihiwalayin Niya sila mula sa isa't isa gaya ng pastol na hinihiwalay ang mga tupa mula sa mga kambing.
MAT 25:33 - At ipupuwesto Niya ang mga totoong tupa sa kanang kamay Niya, pero ang mga kambing sa kaliwa.
MAT 25:34 - Sa puntong iyon, sasabihin ng Hari sa mga nasa kanan Niya, 'Halikayo, ang mga pinagpala ng Ama Ko! Manahin n'yo ang Kahariang hinanda para sa inyo mula pa sa pagkakatatag ng sanlibutan.'
MAT 25:35 - Dahil nagutom Ako at binigyan n'yo Ko ng makakain; nauhaw Ako at pinainom n'yo Ako; naging dayuhan Ako at pinatuloy n'yo Ako;
MAT 25:36 - Hubad, at dinamtan n'yo Ako; Nagkasakit Ako, at dinalaw n'yo Ako; nasa kulungan Ako, at pinuntahan n'yo Ako.'
MAT 25:37 - Kaya't sasagutin Siya ng mga matutuwid at sasabihin, 'Panginoon, kailan po namin nakita kayong nagugutom at aming pinakain? O nauuhaw at aming pinainom?
MAT 25:38 - Kailan rin po namin kayong nakita bilang dayuhan, at aming pinatuloy? O na hubad at aming dinamtan?
MAT 25:39 - Kailan rin namin Kayong nakitang may sakit o nasa bilangguan at amin Kayong pinuntahan?
MAT 25:40 - At pagsagot ng Hari ay sasabihin sa kanila, 'Sinasabi Ko sa inyo ang totoo, anuman ang ginawa n'yo sa isa sa mga abang kapatid Kong ito, ay ginawa n'yo sa Akin.'
MAT 25:41 - Pagkatapos ay sasabihin Niya rin sa mga nasa kaliwa, 'Lumayo kayo sa Akin, kayong mga sinumpa, papunta sa apoy na walang hanggan na hinanda para sa diyablo at sa mga mensahero niya!
MAT 25:42 - Dahil nagutom Ako at hindi n'yo Ko binigyan ng makakain; nauhaw Ako at hindi n'yo Ko pinainom;
MAT 25:43 - naging dayuhan Ako, at hindi n'yo Ko pinatuloy; hubad, at hindi n'yo Ko dinamtan; may sakit at nasa bilangguan, pero hindi n'yo Ko binisita.
MAT 25:44 - Pagkatapos ay sasagot sila sa Kanya, at sasabihin nila, 'Panginoon, kailan po namin Kayo nakitang nagugutom, o nauuhaw, o dayuhan, o hubad, o may sakit, o nasa bilangguan, at hindi namin Kayo pinagsilbihan?'
MAT 25:45 - Sa puntong iyon ay sasagutin Niya sila at sasabihing, 'Sinasabi Ko sa inyo ang totoo, anuman ang hindi n'yo gawin sa isa sa mga abang ito ay hindi n'yo rin ginawa sa Akin.'
MAT 25:46 - At aalis ang mga iyon papunta sa walang hanggang kaparusahan, pero ang mga matutuwid papunta sa walang hanggang Buhay."
MAT 26:1 - At nangyari, nang matapos ni Jesus lahat ang mga katuruang ito, sinabi Niya sa mga alagad Niya,
MAT 26:2 - "Alam n'yo na paglipas ng dalawang araw ay gaganapin na ang Paskuwa, at ang Anak ng Tao ay itatakwil para maipako sa krus."
MAT 26:3 - Sa puntong iyon ay nagpulong ang mga pinunong pari at ang mga tagapagturo ng Biblia, pati na ang mga matatandang pinuno ng bayan doon sa korte ng pangulo ng kaparian na nagngangalang Caiafas.
MAT 26:4 - At sila'y nagplano para madakip at para maipapatay si Jesus sa pamamagitan ng pandaraya.
MAT 26:5 - Pero sinabi nila, "Huwag sa kalagitnaan ng pista para walang kaguluhang mangyari mula sa taong bayan."
MAT 26:6 - Pero nang si Jesus ay nagpunta sa Betanya, sa loob ng bahay ni Simong ketongin,
MAT 26:7 - lumapit sa Kanya ang isang babae na may dalang mamahaling langis ng alabastro, at binuhos niya iyon sa tuktok ng ulo Niya habang Siya'y nasa hapag-kainan.
MAT 26:8 - Pero nang makita ng mga alagad Niya, nagalit sila sabay sabi, "Ano'ng dahilan ng pag-aaksayang ito?
MAT 26:9 - Dahil magagawa pang ipagbili sa malaking halaga ang langis na iyan, at mapamigay sa mga mahihirap!"
MAT 26:10 - Pero nang malaman ito ni Jesus, sinabi Niya sa kanila, "Bakit n'yo binibigyan ng problema ang babae, dahil ba gumawa siya ng magandang bagay para sa Akin?
MAT 26:11 - Hindi ba't mayroon kayong kasama laging mga mahihirap; pero, hindi Ako laging nasa inyo?
MAT 26:12 - Dahil nang ibuhos niya ang langis na ito sa katawan Ko, hinanda na niya ang para sa libing Ko.
MAT 26:13 - Sinasabi Ko sa inyo ang totoo, saan man iproklama ang masayang balitang ito sa buong daigdig, babangitin rin ang ginawa niyang ito bilang paggunita sa kanya."
MAT 26:14 - Sa puntong iyon, umalis ang isa sa Labindalawa na nagngangalang Judas Iskariote papunta sa mga pinunong pari.
MAT 26:15 - Sinabi niya, "Ano'ng kaya n'yong ibigay sa akin at ipagkakanulo ko Siya sa inyo?" At naglagay sila sa harap n'ya ng 30 pirasong pilak.
MAT 26:16 - At mula sa oras na iyon ay naghanap na siya ng pagkakataon para maipagkanulo Siya.
MAT 26:17 - At sa unang araw ng pista ng tinapay na walang lebadura, lumapit ang mga alagad ni Jesus sa Kanya sabay sabi, "Saan N'yo po gustong ipaghanda namin Kayo para kumain sa Paskuwa?"
MAT 26:18 - At ang sabi Niya, "Puntahan n'yo sa loob ng lungsod ang isang ito, at sabihin n'yo sa kanya, 'Sabi ng guro, palapit na ang oras Ko. Sa inyo Ko gagawin ang Paskuwa kasama ng mga alagad Ko.'"
MAT 26:19 - Kaya't kumilos ang mga alagad sa paraan na sinabi sa kanila ni Jesus, at hinanda nila ang Paskuwa.
MAT 26:20 - At pagsapit ng gabi, naupo Siya sa hapag-kainan kasama ng Labindalawa.
MAT 26:21 - At habang kumakain sila ay sinabi Niya, "Sinasabi Ko sa inyo ang totoo na tatraydorin Ako ng isa sa inyo."
MAT 26:22 - Pero sa kabila ng sobrang kalungkutan, bawat isa sa kanila ay nagsimulang magsabi sa Kanya, "Ako po ba iyon, Panginoon?"
MAT 26:23 - At pagsagot ay sinabi Niya, "Ang kasabay Kong nagsawsaw ng kamay sa loob ng lalagyan ng ulam ang siyang mangtatraydor sa Akin.
MAT 26:24 - Ang Anak ng Tao ay talagang papanaw batay sa naisulat tungkol sa Kanya, pero lagot ang taong ito na siyang dahilan para madakip ang Anak ng Tao. Naging mabuti pa sana sa taong ito, kung hindi na siya pinanganak pa!"
MAT 26:25 - At sumagot si Judas na magkakanulo sa Kanya. Sinabi nito, "Ako po ba, Guro?" Sinabi Niya sa kanya, "Ikaw ang nagsabi."
MAT 26:26 - At habang kumakain sila, kinuha ni Jesus ang tinapay, at pagtapos pagpalain ay hinati iyon at binigay Niya sa mga alagad, sabay sinabi, "Tanggapin n'yo. Kainin n'yo. Ito ang katawan Ko."
MAT 26:27 - At kinuha Niya ang baso, at nagpasalamat. Binigay Niya iyon sa kanila sabay sabi, "Uminom kayong lahat mula rito,
MAT 26:28 - dahil ito ang dugo Ko para sa panibagong kasunduan na binubuhos para sa nakararami para sa ikapagpapatawad ng mga kasalanan.
MAT 26:29 - Pero sinasabi Ko sa inyo na mula ngayon ay hinding hindi na Ko iinom mula sa bunga ng ubas na ito hanggang sa araw na iyon, pagka ininom Ko na itong bago kasama n'yo sa loob ng Kaharian ng Ama Ko."
MAT 26:30 - At pagkatapos nilang umawit ng pagsamba, lumabas na sila papunta sa Bundok ng Olibo.
MAT 26:31 - Sa puntong iyon ay sinabi ni Jesus sa kanila, "Ngayong gabing ito lahat kayo ay babaliktad dahil sa Akin. Naisulat kasi, 'Patutumbahin ko ang pastol, at magsisikalat ang mga tupa ng kawan.'
MAT 26:32 - Pero matapos na maibangon Ako, mauuna Ako sa inyo papunta ng Galilea."
MAT 26:33 - Sumagot si Pedro at sinabi sa Kanya, "Kung lahat man ay bumaliktad dahil po sa Inyo, hindi ako kailanman babaliktad!"
MAT 26:34 - Sinabi sa kanya ni Jesus, "Sinasabi Ko sa'yo ang totoo na ngayong gabing ito, bago tumilaok ang manok, ay tatlong beses mo Kong itatatwa."
MAT 26:35 - Sinabi sa kanya ni Pedro, "Kahit pa kailanganin akong mamatay kasama N'yo, hinding hindi ko po Kayo itatatwa!" Ganoon rin ang sinabi ng lahat ng mga alagad.
MAT 26:36 - Pagkatapos ay kasama nilang pumunta si Jesus sa lugar na kung tawagi'y Getsemane, at sinabi Niya sa mga alagad, "Umupo kayo rito, habang Ako naman ay magpupunta roon para manalangin."
MAT 26:37 - Pero nang isama Niya si Pedro at ang dalawang lalaking anak ni Zebedeo, nagsimula Siyang malungkot at mabagabag.
MAT 26:38 - Kaya't sinabi Niya sa kanila, "Ang kaluluwa Ko ay nagdurusa na halos ikamatay Ko! Dito muna kayo at magbantay kayo kasama Ko."
MAT 26:39 - At pagkalakad ng kaunti, isinubsob Niya ang mukha Niya sa lupa. At habang nananalangin ay sinabi Niya, "Ama Ko, kung maaari lang po na di na dumating sa Akin ang basong ito; pero di po base sa kagustuhan Ko kundi base sa Inyo!"
MAT 26:40 - Pagtapos ay lumapit Siya papunta sa mga alagad at nakita silang natutulog. Kaya't sinabi Niya kay Pedro, "Hindi n'yo ba kaya sa ganitong paraan, sa loob ng isang oras, na makapagbantay kasama Ko?
MAT 26:41 - Manatili kayong gising at manalangin para hindi kayo malagay sa gitna ng tukso! Totoong gustong sumunod ang espiritu pero mahina ang katawang tao."
MAT 26:42 - Muli Siyang lumayo sa kanila sa pangalawang beses para manalangin. Sabi Niya, "Ama Ko, kung hindi pwedeng maalis sa Akin ang basong ito nang hindi Ko ito iniinom, ang kagustuhan N'yo po ang mangyari!"
MAT 26:43 - At pagdating Niya, nadatnan uli silang natutulog dahil nahirapan silang idilat ang kanilang mga mata.
MAT 26:44 - Kaya't iniwanan sila, at muli Siyang lumayo para manalangin sa pangatlong beses na sinasabi ang kaparehas na mga salita.
MAT 26:45 - Pagkatapos ay pumunta Siya palapit sa mga alagad Niya, at sinabi sa kanila, "Hanggang ngayon ba naman ay natutulog pa kayo at nagpapahinga? Tignan n'yo, dumating na ang oras at ang Anak ng Tao ay ipagkakanulo na sa mga kamay ng mga makasalanan.
MAT 26:46 - Tumayo na kayo! Alis na tayo. Tignan n'yo, palapit na ang magkakanulo sa Akin." 
MAT 26:47 - At habang nagsasalita pa Siya ay biglang dumating si Judas, isa sa Labindalawa, at kasama niya ang napakaraming tao na may mga patalim at pamalo na galing sa mga pinunong pari at matatandang pinuno ng taong bayan.
MAT 26:48 - At ang nagkanulo sa Kanya ay binigyan sila ng senyales. Sabi nito, "Sinumang halikan ko, Siya na iyon. Dakipin n'yo na Siya."
MAT 26:49 - Kaya't agad-agad, paglapit kay Jesus ay sinabi niya, "Pagpalain nawa kayo, Guro," sabay halik sa Kanya.
MAT 26:50 - Pero sinabi ni Jesus sa kanya, "Kaibigan, ano'ng dahilan ng pagdating mo?" Kaya't lumapit sila sabay sunggab kay Jesus, at kinuha nila Siya.
MAT 26:51 - At bigla nalang, isa sa mga kasamahan ni Jesus ay inunat ang kamay, sabay bunot sa patalim niya, at tinaga ang tauhan ng presidente ng kaparian, anupat natanggal ang taynga nito.
MAT 26:52 - Kaya't sinabi ni Jesus sa kanya, "Ibalik mo ang patalim sa loob ng suksukan nito! Dahil lahat ng gumagamit ng patalim ay mapapahamak sa pamamagitan ng patalim.
MAT 26:53 - O akala mo ba na hindi ko kaya ngayong humingi ng tulong sa Ama Ko para magpadala Siya sa Akin ng higit pa sa 12 lehiyon ng mga anghel?
MAT 26:54 - Kung gayo'y paano matutupad ang nakasulat sa Biblia kung saan dapat na mangyari ang ganito?"
MAT 26:55 - Sa loob ng oras ding iyon, sinabi ni Jesus sa sangkatutak na taong naroon, "Nagpunta ba kayo laban sa isang kriminal at nagdala pa kayo ng mga patalim at mga pamalo para kunin Ako? Araw-araw tayong magkasama habang nakaupo Akong nagtuturo sa loob ng templo, pero hindi n'yo Ko hinuhuli.
MAT 26:56 - Pero nangyari ang lahat ng ito, para matupad ang sinulat ng mga propeta." Sa puntong iyon, iniwan siya ng lahat ng mga alagad para tumakas.
MAT 26:57 - At dinala si Jesus ng mga nanghuli papunta kay Caiafas na presidente ng kaparian kung saan nagkatipon ang mga dalubhasa sa Biblia at ang mga matatandang pinuno.
MAT 26:58 - Pero sumunod si Pedro sa Kanya mula sa malayo hanggang sa bakuran ng presidente ng kaparian. At nang makapasok sa loob ay umupo siya kasama ng mga katiwala para panoorin ang kahahantungan.
MAT 26:59 - At naghanap ng pekeng testimonya laban kay Jesus ang mga pinunong pari, at ang mga matatandang pinuno, pati na ang buong kapulungan sa layong iligpit Siya;
MAT 26:60 - pero wala silang nakita, kahit pa maraming pekeng testigo ang nagpunta, hindi nila makita ang hinahanap nila. At sa bandang huli, may lumapit na dalawang pekeng testigo.
MAT 26:61 - Sinabi nila, "Sinabi nito, 'Magagawa kong wasakin ang templo ng Diyos at buoin ito sa loob ng tatlong araw.'"
MAT 26:62 - At pagtayo ng presidente ng kaparian ay sinabi sa Kanya, "Wala ka bang isasagot? Ano itong mga binibigay nilang testimonya laban sa Iyo?"
MAT 26:63 - Pero tumahimik lang si Jesus, kaya't sumagot ang presidente ng kaparian at sinabi sa Kanya, "Inuutusan kita sa ilalim ng batas at sa pamamagitan ng Diyos na Buhay na sabihin Mo sa amin kung Ikaw ba talaga ang Kristo, ang Anak ng Diyos!"
MAT 26:64 - Sagot sa kanya ni Jesus, "Ikaw na ang nagsabi. Bukod pa rian sinasabi Ko sa'yo na mula ngayon ay makikita n'yo ang Anak ng Taong nakaupo mula sa kanan ng Makapangyarihan at dumarating sa ibabaw ng kaulapan ng langit!"
MAT 26:65 - Kaya't winarak ng presidente ng kaparian ang kasuotan niya sabay sabi, "Dahil nilapastangan Niya ang Diyos, bakit pa nating kailangan magkaroon ng testigo? Tignan n'yo? Ngayon narinig n'yo ang panlalapastangan Niya sa Diyos.
MAT 26:66 - Ano sa tingin n'yo?" At nang sagutin ay sinabi nila, "Nararapat Siyang mamatay!"
MAT 26:67 - Sa puntong iyon ay nagpaulan sila ng mga dura papunta sa mukha Niya sabay pinagsusuntok Siya, at ang iba nama'y pinagsasampal Siya
MAT 26:68 - habang sinasabi, "Kristo, ipahayag Mo sa amin sa tulong ng Diyos ang siyang sumapak Sa'yo!"
MAT 26:69 - Samantala, nakaupo lang si Pedro sa labas sa gitna ng pasilyo. At may isang batang babae na lumapit sa kanya sabay sabi, "Kayo rin ay kasama ni Jesus na Galilenyo."
MAT 26:70 - Pero itinanggi niya sa harapan ng lahat at sinabi, "Hindi ko naiintindihan ang sinasabi mo."
MAT 26:71 - Pero pagkaalis niya roon papunta sa bakuran, may isa pang nakakita sa kanya at sinabi sa mga naroon, "Kasamahan rin ito ni Jesus na Nazareno!"
MAT 26:72 - At muli niyang itinanggi na may kasama pang panunumpa, "Hindi ko pa nakadaumpalad ang taong iyon."
MAT 26:73 - Pero pagtapos ng ilang sandali, lumapit iyong mga nakatambay roon sabay sinabi kay Pedro, "Talaga ngang kasama ka rin nila, dahil kahit na sa punto ng pananalita mo ay nahahalata ka na!"
MAT 26:74 - Sa puntong iyon ay nagsimula na siyang magmura at isinumpa niyang, "Hindi ko nga kilala ang taong iyon!" At biglang may tumilaok na manok.
MAT 26:75 - At naalala ni Pedro ang salitang sinabi ni Jesus sa kanyang, "Bago tumilaok ang manok, tatlong beses mo Akong itatatwa." At nang makalabas na siya roon ay umuwi siyang humahagulgol sa pag-iyak.
MAT 27:1 - At kinaumagahan, nagkaroon ng pagpupulong ang lahat ng pinunong pari at ang mga matatandang lider ng bayan laban kay Jesus, para ipapatay Siya;
MAT 27:2 - kaya't habang nakagapos Siya, dinala at iniharap nila Siya kay Pontio Pilato na gobernador.
MAT 27:3 - At nang makita ni Judas na nagkanulo sa Kanya na nahatulan Siyang mamatay, nagsisi ito at ibinalik ang 30 piraso ng pilak sa mga pinunong pari at sa mga matatandang lider ng bayan.
MAT 27:4 - habang sinasabi, "Nagkasala ako nang ibigay ko sa inyo ang dugo na walang bahid ng kasalanan!" Pero ang sagot nila, "Ano ngayon ito sa amin? Alam mo na ang ginagawa mo."
MAT 27:5 - Pero tinapon niya lang ang pera sa loob ng templo sabay alis. At nang makaalis ay nagbigti siya.
MAT 27:6 - Pero nang kunin ng mga pinunong pari ang mga pilak ay sinabi nila, "Hindi dapat isama ang mga ito sa loob ng kabang-yaman ng mga handog sa templo dahil pinambayad ito sa buhay ng tao."
MAT 27:7 - At nang makakuha ng desisyon ay ginamit nila ang mga iyon para bilhin ang lote ng magpapalayok para gawing libingan ng mga dayuhan.
MAT 27:8 - Kaya naman, tinawag ang loteng iyon na lupang dugo hanggang sa panahong ito.
MAT 27:9 - Kaya't natupad ang sinabi sa pamamagitan ng propeta Jeremias na nagsasabing, "At kinuha ko ang 30 pirasong pilak na halaga ng pagkakapresyo sa kanya, ang tinakdang halaga ng mga anak ni Israel,
MAT 27:10 - at iyon ay binigay sa kanila para sa lote ng magpapalayok ayon sa ibinilin sa akin ng Panginoon."
MAT 27:11 - At tumayo si Jesus sa harap ng gobernador; at tinanong Siya ng gobernador na nagsabing, "Ikaw ba ang hari ng mga Judyo?" At sinabi ni Jesus sa kanya, "Ikaw na ang nagsasabi."
MAT 27:12 - Pero nang Siya'y pag-aakusahan ng mga pinunong pari at ng mga matatandang lider ng bayan, hindi Siya sumagot.
MAT 27:13 - Kaya't sinabi sa Kanya ni Pilato, "Hindi Mo ba naririnig kung gaano karami ang mga sinasabi nila laban Sa'yo?"
MAT 27:14 - At hindi Niya siya sinagot ng kahit isa mang salita, kaya naman sobrang nagtaka ang gobernador.
MAT 27:15 - Ngayon, ayon sa nakaugalian tuwing pista, dapat na magpalaya ang gobernador ng isang bilanggo sa taong bayan sinumang hilingin nila.
MAT 27:16 - At nang mga panahong iyon ay mayroon silang kilalang bilanggo na nagngangalang Barabbas.
MAT 27:17 - Kaya nang magkatipon sila, sinabi sa kanila ni Pilato, "Sino ang gusto ninyong palayain ko sa inyo, si Barabbas o si Jesus na kung tawagin ay Kristo?"
MAT 27:18 - Dahil alam niya na hinuli nila Siya dahil sa inggit.
MAT 27:19 - Pero habang nakaupo siya sa ibabaw ng pedestal, pumunta sa kanya ang asawa niya sabay sabi, "Huwag kana nga makialam sa matuwid na taong iyan, dahil ngayong araw ay sobra kong nahirapan sa panaginip ng dahil sa kanya!"
MAT 27:20 - Pero kinumbinsi ng mga pinunong pari at ng mga matatandang lider ng bayan ang madla na hangarin nila si Barabbas at patayin si Jesus.
MAT 27:21 - At nang sumagot ang gobernador ay sinabi sa kanila, "Sino sa dalawa ang gusto n'yong palayain ko sa inyo? At ang sinabi nila'y, "Barabbas!"
MAT 27:22 - Sinabi sa kanila ni Pilato, "Ano naman ang gagawin ko kay Jesus na kung tawagin ay Kristo? Sinabi nilang lahat sa kanya, "Ipako siya sa krus!"
MAT 27:23 - At sinabi ng gobernador, "Ano namang kasamaan ang nagawa Niya?" Pero lalo lang silang nagsigawan at nagsabing, "Ipako Siya sa krus!"
MAT 27:24 - At nang makita ni Pilato na hindi iyon nakatulong kundi ay lalo lang nagkaroon ng kaguluhan, kumuha siya ng tubig sabay naghugas ng mga kamay sa harapan ng madla habang sinasabi, "Wala akong kinalaman sa pagpapadanak sa dugo ng matuwid na taong ito. Kayo ang siyang mananagot!"
MAT 27:25 - At nang sumagot ang buong taong bayan ay sinabi nila, "Pananagutan namin at ng mga anak namin ang dugo Niya!"
MAT 27:26 - Kaya't pinakawalan niya sa kanila si Barabbas, at matapos niyang ipalatigo si Jesus, dinala na Siya para maipako sa krus.
MAT 27:27 - At nang dalhin ng mga sundalo ng goberdador si Jesus sa loob ng kanilang kampo, nag-umpukan ang buong grupo ng mga sundalo sa harapan Niya.
MAT 27:28 - At pagtapos Siyang hubaran ay dinamtan nila Siya ng mapulang balabal.
MAT 27:29 - At matapos gumawa ng isang koronang yari sa matitinik na halaman, nilagay nila ito sa ibabaw ng ulo Niya, at isang tambo sa kanang kamay Niya. At pagluhod sa harapan Niya, pinagtawanan nila Siya habang sinasabi, "Mabuhay ang hari ng mga Judio!"
MAT 27:30 - At matapos Siyang pagduduraan, kinuha nila ang tambo at hinampas nila ito sa ulo Niya.
MAT 27:31 - At matapos Siyang paglaruan, tinanggal nila sa Kanya ang balabal at sinuot nila sa Kanya ang mga damit Niya, at Siya'y dinala nila para ipako sa krus. 
MAT 27:32 - At pagkaalis ay nakasalubong nila ang isang mamang taga Cirene na Simon ang pangalan. Pinilit nila itong bitbitin ang krus Niya.
MAT 27:33 - At nang makarating sa isang lugar na kung tawagin ay Golgota na ibig sabihin ay lugar ng bungo,
MAT 27:34 - binigyan nila Siya ng suka na may halong apdo para mainom. Pero hindi Niya gustong inumin nang malasahan iyon.
MAT 27:35 - At nang maipako na Siya sa krus, pinaghatian nila ang mga damit Niya saka pinagpustahan, para matupad ang ipinahayag sa pamamagitan ng propeta, "Pinaghatian nila ang mga balabal Ko sa kanilang mga sarili at pinagpustahan nila ang damit Ko."
MAT 27:36 - At nakaupo silang nagbantay sa Kanya roon.
MAT 27:37 - Tapos, ikinabit nila sa itaas ng ulunan Niya ang kasulatan sa krimeng nagawa Niya: "Ito ay si Jesus, ang Hari ng mga Judio."
MAT 27:38 - Sa panahon ding iyon ay ipinakong kasama Niya ang dalawang mandarambong, isa sa kanan at isa sa kaliwa.
MAT 27:39 - At ang mga dumaraan doon ay minumura Siya, pailing-iling pa,
MAT 27:40 - at sinasabing, "Ang gigiba sa templo at gagawin ito sa loob ng tatlong araw? Iligtas Mo ang sarili Mo. Kung ikaw nga ang Anak ng Diyos, bumaba Ka mula sa krus!"
MAT 27:41 - At ga'non din, ang mga pinunong pari ay nanlilibak kasama ng mga dalubhasa sa Biblia at mga matatandang pinuno. Sabi nila,
MAT 27:42 - "Iniligtas Niya ang iba, sarili Niya hindi Niya kayang iligtas? Kung hari Siya ng Israel, bumaba Siya ngayon mula sa krus at mananalig kami sa Kanya.
MAT 27:43 - May tiwala Siya sa Diyos? Siya'y iligtas Niya ngayon kung natutuwa Siya sa Kanya, dahil nga sinabi Niya, 'Ako ay Anak ng Diyos.'"
MAT 27:44 - At ganito rin sa Kanya ang mga mandarambong na pinakong kasama Niya sa panunuligsa nila sa Kanya.
MAT 27:45 - Pero naging madilim sa ibabaw ng buong kalupaan mula alas dose hanggang alas tres ng hapon.
MAT 27:46 - At nang mag-aalas tres na ng hapon, sumigaw si Jesus at sinabi ng may malakas na tinig, "Eli, Eli! Lama sabachtani?" Ibig sabihin nito ay "Diyos Ko, Diyos Ko, bakit N'yo po Ako pinabayaan?"
MAT 27:47 - Kaya't nang marinig ito ng ilan sa mga nakatayo roon, sinabi nila na tinatawag Niya si Elias.
MAT 27:48 - At agad na tumakbo ang isa sa kanila sabay kuha sa spongha na puno ng suka. Pagtapos ay kinabit iyon sa isang tambo sabay pinainom sa Kanya.
MAT 27:49 - Pero ang iba naman ay sinabi, "Hayaan mo lang, tignan natin kung darating nga si Elias para iligtas Siya."
MAT 27:50 - At muli pang sumigaw ng malakas si Jesus at isinuko Niya na ang espiritu.
MAT 27:51 - At bigla nalang napunit sa gitna ang kurtina ng templo mula sa taas hanggang sa pinakababa, at ang daigdig ay lumindol, tapos ay nahati ang mga malalaking bato.
MAT 27:52 - At nabuksan ang mga puntod at maraming katawan ng mga tulog na santo ang nagsibangon!
MAT 27:53 - At nang maglabasan mula sa mga puntod, matapos Niyang bumangon, pumasok sila sa loob ng banal na lungsod at nagpakita sa marami.
MAT 27:54 - Pero nang masaksihan ng senturyon at ng mga kasamahan niyang nagbabantay kay Jesus ang paglindol at ang mga nangyari, sobra silang natakot sabay sabi, "Totoo ngang ito'y Anak ng Diyos!"
MAT 27:55 - At doon sa kalayuan ay may maraming kababaihang nanonood na siyang nagsunuran kay Jesus mula pa sa Galilea habang pinagsisilbihan Siya.
MAT 27:56 - Kasama sa mga ito ay si Mariang Magdalena at Mariang ina ni Tyago at Jose, pati na ang ina ng mga anak ni Zebedeo.
MAT 27:57 - At pagsapit ng dilim ay may dumating na isang mayamang tao mula sa Arimatea na nagngangalang Jose na siya ring tinuruan ni Jesus.
MAT 27:58 - Pagpunta kay Pilato ay hiniling niya ang katawan ni Jesus. Nang oras ding iyon ay ipinag-utos ni Pilatong dalhin na ang katawan.
MAT 27:59 - Matapos kunin ni Jose ang katawan ay binalot niya ito ng malinis at pinong telang lino,
MAT 27:60 - at inilagay niya ito sa loob ng bago niyang libingan na inukit niya mula sa malaking bato. At nang sarhan ng malaking bato ang pasukan ng libingan, umalis na siya.
MAT 27:61 - Pero si Mariang Magdalena at ang isa pang Maria ay nakaupo roon katapat ng puntod.
MAT 27:62 - At kinabukasan na siyang araw matapos ang araw ng paghahanda, nagpulong ang mga pinunong pari at ang mga pariseo kasama ni Pilato.
MAT 27:63 - Sabi nila, "Panginoon, naalala po namin na sinabi ng manlolokong iyon habang nabubuhay pa siya, "Pagtapos ng tatlong araw ay babangon Ako."
MAT 27:64 - Kaya naman, ipag-utos n'yo na bantayang mabuti ang libingan hanggang sa ikatlong araw kundi ay baka dumating ang mga alagad Niya sa gabi, Siya'y nakawin nila, at sabihin sa taong bayang nagbangon Siya mula sa mga patay! Kaya't ang magiging huling pandaraya ay mas malala pa sa nauna."
MAT 27:65 - Kaya't sinabi sa kanila ni Pilato, "Mayroon kayong gwardia. Puntahan n'yo't bantayang mabuti ayon sa nakikita n'yo."
MAT 27:66 - At nang makaalis ay binantayan nila ng mabuti ang libingan; tinatakan ang bato, tsaka nagsama pa ng gwardia.
MAT 28:1 - At sa pagtatapos ng Pamamahinga, sa madaling araw ng unang araw ng linggo, lumakad si Mariang Magdalena at ang isa pang Maria para tignan ang libingan.
MAT 28:2 - At biglang nagkalindol ng malakas dahil may anghel ng Panginoon na bumaba mula sa langit. Lumapit siya roon, iginulong ang bato palayo sa entrada, at naupo sa ibabaw nito.
MAT 28:3 - Bukod pa rito, ang itsura niya ay tulad sa nagniningning na liwanag at ang damit niya'y parang niyebe sa kaputian.
MAT 28:4 - At dahil sa takot sa kanya, nanigas ang mga nagbabantay at naging parang mga patay.
MAT 28:5 - Pero pagsagot ng anghel sa mga kababaihan ay sinabi nito, "Huwag kayong matakot, dahil alam ko na si Jesus na pinako sa krus ang hinahanap n'yo.
MAT 28:6 - Wala na Siya rito, dahil nagbangon Siya tulad ng sinabi Niya! Halikayo, tignan n'yo ang lugar kung saan inilagay ang Panginoon.
MAT 28:7 - Kaya't pagka-alis ay sabihin n'yo agad sa mga alagad Niya na nagbangon Siya mula sa mga patay, at tignan n'yo, nauna na Siya sa inyo papunta ng Galilea; doon n'yo Siya makikita. Ayan, sinabi ko na sa inyo!"
MAT 28:8 - Kaya't agad-agad silang umalis mula sa libingan ng may matinding takot at tuwa. Tumakbo na sila para ihatid ang balita sa mga alagad Niya.
MAT 28:9 - Pero habang sila'y naglalakbay para ihatid ang balita sa mga alagad Niya, bigla namang sinalubong sila ni Jesus. Sabi Niya, "Magdiwang kayo!" At paglapit ay hinawakan nila ang mga paa Niya at sinamba Siya.
MAT 28:10 - Kaya't sabi sa kanila ni Jesus, "Huwag kayong matakot. Umalis na kayo para sabihin sa mga kapatid Ko na pumunta sila sa loob ng Galilea at doon nila Ako makikita."
MAT 28:11 - At habang naglalakbay sila, kapansin-pansin na ilan sa mga bantay ay umalis papunta ng lungsod. Ibinalita nila sa mga pinunong pari ang lahat ng nangyari.
MAT 28:12 - At matapos makipagpulong kasama ng mga matatandang pinuno ng bayan at makakuha ng desisyon, nagbigay sila ng malaking halaga ng salapi sa mga sundalo.
MAT 28:13 - Sabi ng mga ito, "Sabihin n'yo na ang mga alagad Niya'y dumating ng gabi para nakawin Siya habang natutulog kami.
MAT 28:14 - At kung marinig ito ng gobernador, kukumbinsihin namin siya at ililigtas kayo sa anumang alalahanin."
MAT 28:15 - At nang tanggapin nila ang salapi, ginawa nila gaya ng itinuro sa kanila, at ang balitang ito ang kumalat sa mga Judio hanggang sa panahong ito.
MAT 28:16 - Pero nagpunta sa gitna ng Galilea ang 11 mga alagad doon sa bundok na sinabi sa kanila ni Jesus.
MAT 28:17 - At nang makita Siya ay sinamba nila Siya: pero may mga nagduda.
MAT 28:18 - Kaya't paglapit ni Jesus ay kinausap Niya sila. Sabi Niya, "Lahat ng kapangyarihan sa langit at sa lupa ay ibinigay na sa Akin.
MAT 28:19 - Kaya't pagka alis n'yo ay turuan nyo ang lahat ng mga bansa, ilublob sila gamit ang pangalan ng Ama, at ng Anak, at ng Banal na Espiritu,
MAT 28:20 - tuturuan n'yo silang sundin lahat ng inutos Ko sa inyo, gaano man karami, at pansinin n'yo, Ako'y kasama n'yo sa bawat araw, hanggang sa katapusan ng mundo. Amen."
MAR 1:1 - Umpisa ng Masayang Balita ni Jesu-Kristo, ang Anak ng Diyos.
MAR 1:2 - Ayon sa nasusulat sa aklat ng mga propeta, "Pagmasdan nyo, ipinapadala Ko ang mensahero Ko sa unahan Mo. Siya'ng maghahanda ng Iyong daraanan sa harapan Mo.
MAR 1:3 - Ang tinig ng isang sumisigaw sa gitna ng ilang, "Ihanda ninyo ang daraanan ng Panginoon! Gawin n'yong patag ang daanan N'ya!"
MAR 1:4 - Dumating si Juan na naglulublob sa gitna ng ilang at ipinoproklama ang Lublob ng Pagsisisi para sa kapatawaran ng mga kasalanan.
MAR 1:5 - At nagpuntahan sa kanya ang buong lupain ng Judea at ng Jerusalem at nagpalublob silang lahat sa kanya sa gitna ng ilog Jordan habang inaamin ang mga kasalanan nila.
MAR 1:6 - At si Juan ay nakadamit ng balahibo ng kamelyo at nakasinturong balat sa baywang niya, at kumakain ng balang at sariwang pulut-pukyutan.
MAR 1:7 - At ipinroklama niya habang sinasabi, "Dumarating ang kasunod ko na mas makapangyarihan sa akin. Ni hindi ako karapatdapat yumuko sa Kanya para magkalag sa sintas ng mga sandalyas Niya.
MAR 1:8 - Ako nga'y naglublob sa inyo pamamagitan ng tubig: pero Siya ang maglulublob sa inyo sa pamamagitan ng Banal na Espiritu.
MAR 1:9 - At nangyari sa mga araw na iyon na dumating si Jesus mula sa Nazaret sa Galilea, tapos ay nagpalublob Siya kay Juan sa gitna ng Jordan.
MAR 1:10 - At bigla nalang, pagka ahon mula sa tubig, nakita niyang nagbukas ang mga langit at ang Espiritu na parang kalapating bumababa sa Kanya.
MAR 1:11 - At may tinig na dumating mula sa kalangitan, "Ikaw ang Anak Kong pinakamamahal na Siyang nagbibigay ng kaligayahan sa Akin."
MAR 1:12 - At kaagad Siyang pinaalis ng Espiritu papunta sa ilang.
MAR 1:13 - At naroon Siyang tinutukso ni Satanas sa gitna ng ilang sa loob ng 40 araw. Kasama rin Niya ang mababangis na hayop, at ang mga anghel na naglingkod sa Kanya.
MAR 1:14 - Pero pagkatapos na maipagkanulo si Juan, nagpunta si Jesus sa gitna ng Galilea na nagpoproklama ng Masayang Balita ng Kaharian ng Diyos.
MAR 1:15 - at sinasabing, "Dumating na ang tinakdang panahon, at lumapit na ang Kaharian ng Diyos, baguhin n'yo na ang inyong mga pag-iisip at manalig sa Masayang Balita!"
MAR 1:16 - Ngayon, habang naglalakad Siya sa tabing dagat ng Galilea, nakita Niya si Simon at si Andres na kapatid nito na naghahagis ng malaking lambat sa gitna ng dagat. Mangingisda kasi sila.
MAR 1:17 - At sinabi sa kanila ni Jesus, "Halikayo't sumunod sa Akin, at huhubugin Ko kayo para maging mangingisda ng mga tao."
MAR 1:18 - Kaya't agad nilang iniwan ang mga lambat nila at sumunod sa Kanya.
MAR 1:19 - At pagkalakad ng kaunti mula roon, nakita Niya si Santiago, na anak ni Zebedeo at si Juan na kapatid nito. At nag-aayos sila ng mga lambat doon sa bangka.
MAR 1:20 - Pero bigla Niya silang tinawag. Pagtapos iwan ang ama nilang si Zebedeo doon sa bangka kasama ang mga trabahador, umalis na sila para sumunod sa Kanya.
MAR 1:21 - At nagpunta sila sa Capernaum, tapos ay agad Siyang pumasok sa loob ng simbahan para magturo sa mga araw ng pamamahinga.
MAR 1:22 - At namangha sila patungkol sa pagtuturo Niya, dahil nagtuturo Siya sa kanila na parang may awtoridad at di tulad ng mga dalubhasa sa Biblia.
MAR 1:23 - At mayroong tao sa loob ng simbahan nila na inaalihan ng maruming espiritu at siya'y sumigaw
MAR 1:24 - habang sinasabing, "Hah! Ano ang pakialam Mo sa amin, Jesus na Nazareno? Dumating Ka ba para tapusin na kami? Alam ko kung sino Ka. Ikaw ang Banal ng Diyos!"
MAR 1:25 - At sinaway siya ni Jesus sabay sabi, "Tumahimik ka at lumabas ka sa kanya!"
MAR 1:26 - At nang pahirapan siya ng espiritung marumi, at sumigaw ng pagkalakas-lakas, lumabas iyon mula sa kanya.
MAR 1:27 - Kaya't namangha silang lahat anupat nagtanungan sila sa isa't isa. Sabi nila, "Ano kaya ito? Ano'ng bagong katuruan ito? Dahil may awtoridad Niyang inuutusan maging ang mga maruruming espiritu at sumusunod sila sa Kanya!"
MAR 1:28 - At agad na kumalat ang balita tungkol sa Kanya sa lahat ng lugar na nakapaligid sa Galilea.
MAR 1:29 - Pero pagka-alis galing ng simbahan, agad silang tumuloy sa loob ng bahay ni Simon at Andres kasama si Tyago at Juan.
MAR 1:30 - Pero ang biyenang babae ni Simon ay nakaratay dahil sa lagnat, kaya't agad nilang sinabi sa Kanya ang patungkol dito.
MAR 1:31 - At nang makalapit ay tinulungan Niya siyang bumangon habang hinawakan ang kamay niya; at agad siyang nilayasan ng lagnat, pagkatapos ay nagsilbi siya sa kanila.
MAR 1:32 - At pagsapit ng dilim, sa paglubog ng araw, dinala nila sa Kanya ang lahat ng may sakit at ang mga inaalihan ng mga demonyo.
MAR 1:33 - At ang buong lungsod ay nagkatipon sa harap ng pintuan.
MAR 1:34 - At pinagaling Niya ang maraming may karamdaman mula sa iba't ibang uri ng sakit, tsaka nagpalayas ng maraming demonyo, at di Niya hinayaang magsalita ang mga demonyo dahil kilala nila kung sino Siya.
MAR 1:35 - At kinaumagahan, sobrang dilim pa'y bumangon na Siya, lumabas at nagpunta sa liblib na lugar, tsaka doo'y nanalangin.
MAR 1:36 - At sinundan Siya ni Simon at ng mga kasamahan Niya.
MAR 1:37 - Kaya't nang matagpuan Siya ay sinabi nila sa Kanyang, "Hinahanap po Kayo ng lahat ng tao."
MAR 1:38 - At sinabi Niya sa kanila, "Pumunta tayo sa mga katabing bayan para makapagproklama rin Ako doon, dahil ito ang layunin ng Aking pagdating."
MAR 1:39 - At Siya'y nagpoproklama sa loob ng kanilang mga simbahan at nagpapalayas ng mga demonyo sa lahat ng dako ng Galilea.
MAR 1:40 - Tapos ay may ketonging lumapit sa Kanya, at nagmamakaawa ring niluhuran Siya, sabay sinabi sa Kanyang, "Kung gugustuhin N'yo po, kaya N'yo po akong linisin."
MAR 1:41 - Pero naantig ang damdamin ni Jesus. Pag-unat ng kamay Niya ay hinawakan siya, at sabi sa kanya, "Gusto Ko! Luminis ka."
MAR 1:42 - At pagkasabi Niya nito, agad na umalis sa kanya ang ketong at nalinis siya.
MAR 1:43 - At matapos itong pagsabihan, agad Niya itong pinaalis
MAR 1:44 - at sabi Niya rito, "Siguraduhin mong walang-wala kang pagsasabihan: kundi lumakad ka, ipakita mo ang sarili mo sa pari at maghandog ka para sa paglilinis mo ayon sa inutos ni Moises bilang testimoniya sa kanila."
MAR 1:45 - Pero nang makaalis ay sinimulan nitong iproklama ng todo-todo at ipagkalat ang bagay na ito, anupat hindi na Niya nakayanan pang lantarang makapasok sa loob ng lungsod, kundi sa labas, sa mga liblib na lugar nalang Siya naroon. At nagpupuntahan pa rin sila sa Kanya mula sa iba't ibang lugar.
MAR 2:1 - At muli Siyang pumasok sa Capernaum makalipas ang ilang araw at may nakatunog na nasa isang bahay Siya roon.
MAR 2:2 - At bigla nalang dumagsa ang napakaraming tao anupat wala nang lugar para makapasok sila maski na sa labas ng pintuan. At nangaral Siya ng Salita sa kanila.
MAR 2:3 - At may mga nagpunta sa Kanya na may bitbit na isang paralitiko na kinakarga ng apat na katao.
MAR 2:4 - At nang hindi nila kinayang lumapit sa Kanya dahil sa dami ng tao, tinanggal nila ang bubungan ng kinaroroonan Niya. Matapos makapasok ay ibinaba nila ang higaan kung saan nakaratay ang paralitiko.
MAR 2:5 - At nang makita ni Jesus ang pananalig nila, sinabi Niya sa paralitiko, "Anak, pinatawad na sa'yo ang mga kasalanan mo."
MAR 2:6 - Pero may ilang mga dalubhasa sa Biblia ang nakaupo doon na nangangatuwiran. Sa loob-loob nila,
MAR 2:7 - "Bakit ganyan nalang ito magsalita ng kalapastanganan sa Diyos? Sino ba ang may kakayanang magpatawad ng mga kasalanan? Walang iba kung hindi ang Diyos!
MAR 2:8 - At agad na nalaman ni Jesus sa Kanyang espiritu na ganito ang kanilang pangangatuwiran sa loob-loob nila. Sinabi Niya sa kanila, "Bakit kayo nangangatuwiran ng ganito sa loob ng inyong mga puso?
MAR 2:9 - Alin ba ang mas madaling sabihin sa paralitiko, 'Pinatawad na ang iyong mga kasalanan,' o ang sabihin, 'Bumangon ka at kunin mo ang iyong higaan, tapos ay lumakad ka?'
MAR 2:10 - Pero para malaman n'yo na ang Anak ng Tao ay may kapangyarihan sa ibabaw ng lupa na magpatawad ng mga kasalanan." Sinabi Niya sa paralitiko,
MAR 2:11 - "Sinasabi Ko sa'yo, bumangon ka, at kunin mo ang iyong higaan tapos ay umuwi ka na sa pamilya mo."
MAR 2:12 - At agad siyang bumangon, tapos, pagkakuha sa higaan, ay sumibat na sa harapan ng lahat. Kaya naman, silang lahat ay namangha at niluwalhati ang Diyos na nagsasabing, "Kailanma'y di pa tayo nakakita ng tulad nito!"
MAR 2:13 - Pagkatapos ay nagpunta Siyang muli sa tabing dagat at lumapit sa Kanya ang lahat ng tao, kaya't tinuruan Niya sila.
MAR 2:14 - At habang Siya'y naglalakad, nakita Niya si Levi na anak ni Alfeo na nakaupo katapat ng bayaran ng mga buwis. At sinabi Niya sa kanya, "Sumunod ka sa Akin." At pagtayo niya roon, sumunod siya sa Kanya.
MAR 2:15 - At nangyari, nang Siya'y makasalong kumain sa loob ng bahay niya, marami ring kolektor ng buwis at mga kilalang makasalanan ang nakisalo kay Jesus at sa mga alagad Niya dahil marami-rami sila at sumunod sila sa Kanya.
MAR 2:16 - At nang makita Siya ng mga dalubhasa sa Biblia at ng mga Pariseo na kumakain kasama ng mga kolektor ng buwis at ng mga kilalang makasalanan, sinabi nila sa Kanyang mga alagad, "Bakit Siya kumakain at umiinom na kasama ang mga kolektor ng buwis at mga makasalanan?"
MAR 2:17 - Kaya't nang marinig ito ni Jesus, sinabi Niya sa kanila, "Walang pangangailangan ang malulusog para sa manggagamot, maliban sa mga may sakit. Dumating Ako di para tawagin ang matutuwid, kundi ang mga makasalanan tungo sa pagbabago."
MAR 2:18 - At kinaugalian na ng mga alagad ni Juan at niyong sa mga Pariseo na mag-ayuno; kaya't pumunta sila at sinabi sa Kanya, "Ano'ng dahilan bakit ang mga alagad ni Juan at niyong sa mga Pariseo ay nag-aayuno pero ang Iyong mga alagad ay hindi nag-aayuno?"
MAR 2:19 - At sinabi sa kanila ni Jesus, "Hindi magagawang mag-ayuno ng mga kaibigan ng lalaking ikakasal hangga't ang lalaking ikakasal ay kasama nila. Hindi nila magagawang mag-ayuno gaano man katagal na nasa kanila ang lalaking ikakasal.
MAR 2:20 - Pero darating ang panahon na kukunin mula sa kanila ang lalaking ikakasal, at doon pa lang sila mag-aayuno sa panahong iyon.
MAR 2:21 - Ga'non din naman, walang nagtatagpi ng bagong tela sa lumang damit, at kung hindi ay pupunitin ng bago ang lumang pinagtagpian nito, at magkakaroon ng mas malalang sira.
MAR 2:22 - At walang naglalagay ng sariwang katas ng ubas sa loob ng mga lumang lalagyang-balat, at kung hindi ay palolobohin ng sariwang katas ng ubas ang mga lalagyang-balat, pagtapos ay matatapon ang katas ng ubas at masisira ang lalagyang-balat. Pero dapat ilagay ang sariwang katas ng ubas sa mga bagong lalagyang-balat.
MAR 2:23 - At dumating ang panahon na dumaan Siya sa gitna ng triguhan sa Araw ng Pamamahinga. At habang hinahawi nila ang daraanan, nagsimulang mamitas ng mga butil ng trigo ang Kanyang mga alagad.
MAR 2:24 - At pinagsabihan Siya ng mga Pariseo, "Pagmasdan Mo, bakit ginagawa nila ang hindi hinahayaan ng Batas sa Araw ng Pamamahinga?"
MAR 2:25 - Pero sinabi Niya sa kanila, "Hindi ba ninyo kailanman nabasa ang ginawa ni David nang siya'y nagkaraoon ng pangangailangan at siya'y nagutom, siya pati na ang mga kasamahan niya?
MAR 2:26 - Kung paanong pumasok siya sa loob ng tahanan ng Diyos sa panahon ni Abiatar na pangulo ng kaparian at kumain ng handog na tinapay na hindi pinapayagan ng Batas ipakain maliban sa mga pari? At nagbigay pa siya sa kanila na kasama niya?"
MAR 2:27 - At sinabi Niya sa kanila, "Ang Araw ng Pamamahinga ay ginawa para sa tao, hindi ang tao para sa Araw ng Pamamahinga.
MAR 2:28 - Kaya naman ang Anak ng Tao ay Panginoon din ng Araw ng Pamamahinga."
MAR 3:1 - At pumasok Siyang muli sa loob ng simbahan at mayroon doong isang lalaking paralisado ang isang kamay.
MAR 3:2 - At pinanonood nila Siya kung pagagalingin Niya ang lalake sa Araw ng Pamamahinga, para maidiin Siya.
MAR 3:3 - Kaya't sinabi Niya sa taong paralisado ang isang kamay, "Tumayo ka malapit sa gitna."
MAR 3:4 - Tapos ay sinabi Niya sa kanila, "Pinapayagan ba ng Batas na gumawa ng mabuti sa mga Araw ng Pamamahinga o gumawa ng masama? Ang magligtas ng kaluluwa o ang pumatay?" Pero tahimik lang sila.
MAR 3:5 - At nang tumingin Siya sa paligid, galit at dismaya sa katigasan ng kanilang puso, sabi Niya sa lalaki, "Iunat mo ang kamay mo." Kaya't inunat niya ito, at ang kamay niya ay nagbalik sa maayos na kundisyon gaya ng sa kabila.
MAR 3:6 - At pag-alis ng mga Pariseo, agad silang nagpulong laban sa Kanya, kasama ang mga kampon ni Herodes, para alamin kung paano nila Siya pababagsakin.
MAR 3:7 - Pero umalis si Jesus papunta sa dagat kasama ang mga alagad Niya. At sumunod sa Kanya ang napakaraming tao mula sa Galilea, at mula sa Judea,
MAR 3:8 - Pati ang mula sa Jerusalem, at mula sa Idumea, tsaka sa mga lugar pag-tawid ng Jordan, at sa paligid ng Tiro at Sidon. Dumagsa sa Kanya ang sangkatutak na tao nang mabalitaan nila ang mga dakilang bagay na Kanyang ginawa.
MAR 3:9 - At nagsabi Siya sa Kanyang mga alagad na maghanda ng maliit na bangka sa Kanya dahil sa dami ng tao, para di nila Siya maipit.
MAR 3:10 - Dahil nagpagaling Siya ng marami, ngayo'y dinudumog Siya ng lahat ng may karamdaman sa pagbabakasakaling mahawakan nila Siya.
MAR 3:11 - At ang mga espiritung marurumi ay nagpapatirapa sa harap Niya pag nakita Siya. At sumisigaw sila habang sinasabing, "Ikaw ang Anak ng Diyos!"
MAR 3:12 - Pero maraming beses Niya silang pinagsabihan na huwag nila Siyang ipakilala.
MAR 3:13 - Pagtapos nito, umakyat Siya sa gitna ng bundok at tinawag Niya silang mga nagustuhan Niya at nagpunta sila sa tabi Niya.
MAR 3:14 - At pumili Siya ng 12, para sila'y makasama Niya at para maipadala Niya ang mga itong magproklama,
MAR 3:15 - tsaka magkaroon ng kapangyarihang magpagaling ng mga karamdaman, at magpalayas ng mga demonyo:
MAR 3:16 - At dinagdag Niya kay Simon ang pangalang Pedro,
MAR 3:17 - Sumunod si Tyago na anak ni Zebedeo at si Juan na kapatid ni Tyago; at dinagdag Niya sa kanila ang pangalang Boanergo, ibig sabihin ay, "Mga anak ng kulog,"
MAR 3:18 - Sumunod ay si Andres, tsaka si Felipe, at Bartolome; tapos ay si Mateo, tsaka si Tomas, at si Tyago na anak ni Alfeo; sumunod ay si Tadeo, at si Simong masigasig,
MAR 3:19 - at saka si Judas Iskariote, na nagtaksil rin sa Kanya. Pagkatapos nito ay pumunta sila sa isang bahay.
MAR 3:20 - At nagdatingan muli ang sangkatutak tao, anupat di na nila magawa kahit man lang makasubo ng pagkain.
MAR 3:21 - At nang malaman ito ng Kanyang mga kaibigan, nagpunta sila para damputin Siya, dahil may mga nagsabing, "Wala na Siya sa katinuan."
MAR 3:22 - At may mga dalubhasa sa Biblia na bumaba doon mula sa Jerusalem. Sinabi nila na sinasapian Siya ni Beelzebub dahil sa pamamagitan rin ng prinsipe ng mga demonyo ay nagpapalayas Siya ng mga demonyo.
MAR 3:23 - At nang palapitin Niya ang mga ito, nagsalita Siya sa kanila gamit ang ilang talinghaga, "Paano magagawang palayasin ni Satanas si Satanas?
MAR 3:24 - At kung may kaharian na nahati laban sa sarili nito, hindi magagawa ng kahariang ito na manatili.
MAR 3:25 - Ngayon, kung ang isang pamilya ay nagkakabaha-bahagi laban sa isa't isa, hindi magagawang tumagal ng pamilyang iyon.
MAR 3:26 - At kung si Satanas ay magrebelde laban sa kanyang sarili, at siya'y magkabaha-bahagi, di niya magagawang magtagal, kundi ay mayroon na siyang katapusan.
MAR 3:27 - Hindi magagawa ng kahit sino na samsamin ang mga ari-arian ng malakas na tao kung hindi muna siya papasok sa loob ng bahay nito para maigapos niya ang malakas na tao. At sa puntong iyon pa lang niya mapagnanakawan ang bahay nito.
MAR 3:28 - Sinasabi ko sa inyo ang totoo, na lahat ng kasalanan ay ipatatawad sa mga anak ng tao at gaano mang karaming panlalapastangan sa Diyos na kanilang pinagsasabi.
MAR 3:29 - Pero ang sinumang magsalita ng kalapastanganan laban sa Espiritung Banal ay di kailanman magkakaroon ng kapatawaran, kundi siya'y masasailalim sa walang hanggang kaparusahan."
MAR 3:30 - Sinabi kasi nila, "Mayroon Siyang maruming espiritu."
MAR 3:31 - Dumating naman ang mga kapatid at ang nanay Niya, at habang nakatayo sa labas ay nagbilin sila tungkol sa Kanya para tawagin Siya.
MAR 3:32 - At nakaupo ang sangkaterbang tao sa palibot Niya, at sinabi nila sa Kanya, "Tignan N'yo po, ang nanay N'yo at ang mga kapatid N'yo ay hinahanap po Kayo sa labas."
MAR 3:33 - At pagsagot Niya ay sinabi sa kanila, "Sino ba ang nanay Ko o ang mga kapatid Ko?"
MAR 3:34 - At pagtingin sa paligid, sa mga nakaupo sa palibot Niya, ay sinabi Niya, "Pagmasdan n'yo, ang nanay Ko at ang mga kapatid Ko!
MAR 3:35 - Dahil ang sinumang gumagawa ng kagustuhan ng Diyos ay siya Kong kapatid na lalaki, at Aking kapatid na babae, at saka ina."
MAR 4:1 - At nagsimula uli Siyang magturo sa tabing dagat, at doo'y nagkatipon para sa Kanya ang napakaraming tao, kaya't sumakay Siya sa isang bangka habang ito ay nakalutang sa dagat. Samantala, lahat ng tao ay nasa ibabaw ng buhangin sa tabing dagat.
MAR 4:2 - Kaya't tinuruan Niya sila ng maraming bagay gamit ang mga talinghaga, at sinabi Niya sa kanila habang Siya'y nagtuturo,
MAR 4:3 - "Makinig at tignan n'yo 'to, may isang nagtatanim na umalis para magtanim.
MAR 4:4 - At nangyari, habang naghahasik siya ng binhi na may nalaglag sa tabing kalsada, at ang mga ibon sa himpapawid ay dumating at kinain ito.
MAR 4:5 - May isa namang nahulog sa ibabaw ng mabatong lugar kung saan walang masyadong lupa. At mabilis itong tumubo dahil sa walang lalim ang lupa:
MAR 4:6 - Pero nang tumindi ang sikat ng araw, ito'y natuyo, at dahil sa kawalan ng ugat, ito'y nalanta.
MAR 4:7 - May isa ring nalaglag sa gitna ng dawagan pero tumubo ang mga tinik at sinakal nila ito, kaya't hindi ito nagbigay bunga.
MAR 4:8 - Mayroon ding nalaglag sa gitna ng matabang lupa. At nang ito'y magbigay bunga, lumalaki at dumadami. At may isang nagbunga ng 30, may isa naman 60, at may isang 100."
MAR 4:9 - At sinabi Niya sa kanila, "Ang may mga tayngang handang makinig, hayaan siyang makinig."
MAR 4:10 - At nang Siya'y mag-isa nalang, sila na nakapalibot sa Kanya kasama ng Labindalawa ay nagtanong sa Kanya tungkol sa talinghaga.
MAR 4:11 - At sinabi Niya sa kanila, "Sa inyo ipinagkaloob na maunawaan ang hiwaga ng Kaharian ng Diyos, pero sa kanilang mga taga labas, ang lahat ay ibinibigay sa pamamagitan ng mga talinghaga.
MAR 4:12 - Upang sa kakatingin ay makita nila pero di maintindihan at sa kakapakinig ay marinig nila pero di maunawaan; kundi, baka sakaling magbalik loob sila at patawarin sila sa kanilang mga kasalanan."
MAR 4:13 - Tapos sinabi Niya sa kanila, "Di n'yo ba naintindihan ang talinghagang ito? At paano pa ninyo maiintindihan ang lahat ng mga talinghaga?
MAR 4:14 - Ang tinatanim ng nagtatanim ay ang Katuruan.
MAR 4:15 - At ganito yung mga nasa tabing daan kung saan inihasik ang Katuruan: magtapos rin silang makapakinig, biglang dumarating si Satanas at kinukuha niya ang Katuruan na naitanim sa loob ng kanilang mga puso.
MAR 4:16 - At katulad nito yung mga naihasik sa ibabaw ng mabatong lugar; na, matapos nilang makapakinig ng Katuruan, agad nila itong tinatanggap ng may tuwa,
MAR 4:17 - Pero wala ang mga itong malalim na ugat, kaya naman hindi nagtatagal ang mga ito. Kaya't pagdating ng problema o pag-uusig dahil sa Katuruan, bigla silang bumabaliktad.
MAR 4:18 - At ganito naman ang mga naitatanim sa gitna ng dawagan: ang mga ito ay silang mga nakikinig ng Katuruan,
MAR 4:19 - pero ang mga alalahanin ng panahong ito at ang pandaraya ng kayamanan, pati ang pagkahumaling tungkol sa ibang mga bagay, pag pumasok na ay silang humahadlang sa Katuruan. Kaya naman ito'y di nagiging mabunga.
MAR 4:20 - At ganito naman ang mga naitanim sa ibabaw ng matabang lupa: sila yung nakikinig ng Katuruan, at yung tumatanggap, at yung nagbubunga: ang isa ay 30, may isa namang 60, at may isang 100."
MAR 4:21 - At sinabi Niya sa kanila, "Ang kandila ba ay dinadala para ilagay ito sa ilalaim ng timba o sa ilalim ng kama? Di ba't para ilagay ito sa ibabaw ng ilawan?
MAR 4:22 - Dahil walang bagay na nakatago, maliban sa bagay na dapat malaman ng lahat, at wala ring ginawang lihim kundi para ito'y mailabas sa liwanag.
MAR 4:23 - Kung sinuman ay may mga tayngang handang makinig, hayaan siyang makinig."
MAR 4:24 - At sinabi Niya sa kanila, "Pag-isipan n'yong mabuti ang inyong naririnig. Ang sukatang pinangsusukat n'yo ang siyang ipangsusukat sa inyo. At higit pa ang ipagkakaloob sa inyong mga nakikinig.
MAR 4:25 - Dahil ang sinumang mayroon na, pagbibigyan pa siya: at ang siyang wala naman, kukunin pa sa kanya kahit ang bagay na mayroon siya."
MAR 4:26 - At sinabi pa Niya, "Ga'non din naman ang Kaharian ng Diyos. Parehas lang kung ang isang tao ay nagtanim ng binhi sa ibabaw ng lupa,
MAR 4:27 - tapos matutulog siya, sabay babangon sa gabi at sa araw. Pero ang binhi ay sumisibol at lumalago nang hindi niya alam kung paano.
MAR 4:28 - Dahil ang lupa ay may angking kakayahan na magpasibol ng binhi; una, ang dahon, tapos ang uhay, at pagkatapos ang buong butil sa loob ng uhay.
MAR 4:29 - At pag lumabas na ang bunga, ipapadala na agad ang panggapas dahil dumating na ang anihan."
MAR 4:30 - At sinabi pa Niya, "Saan pa kaya natin maihahalintulad ang Kaharian ng Diyos? O sa anong talinghaga natin ito maikukumpara?
MAR 4:31 - Para itong butil ng mustasa na kapag naitanim sa ibabaw ng lupa, kahit na ito ang pinakamaliit sa lahat ng binhi sa ibabaw ng daigdig,
MAR 4:32 - pero pagka ito'y naitanim, lumalago ito at nagiging pinakamalaki sa lahat ng mga halamang gulay. Tapos, naglalabas ito ng malalaking sanga anupat nagagawa ng mga ibon sa himpapawid na mamugad sa ilalim ng mga sanga nito."
MAR 4:33 - At marami pang talinhagang tulad nito ang ginamit Niya sa pagbabahagi ng Salita sa kanila, ayon sa abot ng kanilang pang-unawa.
MAR 4:34 - Pero di Siya nagsasalita sa kanila ng hindi gumagamit ng talinghaga: at pag sila-sila nalang ay ipinapaliwanag Niya ang lahat sa Kanyang mga alagad.
MAR 4:35 - At nang araw na iyon, pagsapit ng gabi, sinabi Niya sa kanila, "Tumawid tayo papunta sa kabilang ibayo."
MAR 4:36 - At pakatapos nilang pauwiin ang mga tao, dinala nila Siya sakay ng bangka at may iba pa ring maliliit na bangka na kasama Niya.
MAR 4:37 - At may dumating na bagyo na may kasamang malakas na hangin. At ang mga alon ay humahampas papunta sa bangka anupat napupuno na ito ng tubig.
MAR 4:38 - Samantala, Siya'y nakahilig sa unan at natutulog sa hulihang bahagi ng bangka. Kaya't ginising nila Siya habang sinasabi sa Kanya, "Guro, wala ba Kayong pakialam na mapahamak na tayo?"
MAR 4:39 - At pagkabangon, sinaway Niya ang hangin at sinabi Niya sa dagat, "Manahimik ka, tigil!" Kaya't tumigil ang ihip ng hangin, at nagkaroon ng matinding kapayapaan.
MAR 4:40 - At sinabi Niya sa kanila, "Bakit ganyan na lang ang takot n'yo? Paano nangyari na wala kayong pananalig?"
MAR 4:41 - Pero natakot sila, at sobra-sobra ang takot nila. Kaya't nasabi nila sa isa't isa, "Sino ba ito? Kahit na ang hangin at ang dagat ay sumusunod sa Kanya!"
MAR 5:1 - At dumating sila sa kabilang ibayo ng dagat, sa loob ng lalawigan ng mga Gadareno.
MAR 5:2 - At pagkababa Niya mula sa bangka, bigla Siyang sinalubong ng isang lalaki mula sa sementeryo na may maruming espiritu,
MAR 5:3 - doon sa sementeryo kasi siya nakatira. At walang sinuman ang may kakayahang igapos siya kahit kadena pa ang gamitin.
MAR 5:4 - Dahil madalas na siyang gapusin ng kadena sa katawan at paa, pero nasisira niya ang mga kadena at nawawasak niya ang mga bakal sa paanan niya. Wala ding may kakayahang paamuhin siya.
MAR 5:5 - At lagi nalang na sumisigaw siya, sa gabi at araw, sa gitna ng kabundukan at sa loob ng sementeryo, at hinihiwa niya ang sarili gamit ang mga bato.
MAR 5:6 - Pero malayo palang nang makita niya si Jesus, tumakbo siya papalapit, at sinamba Siya.
MAR 5:7 - At sumigaw siya ng may malakas na tinig habang sinasabi, "Ano'ng kinalaman ko Sa'yo, Jesus, Anak ng katas-taasang Diyos? Nakikiusap ako Sa'yo sa Diyos, huwag Mo kong pahirapan!"
MAR 5:8 - Sinabi Niya kasi rito, "Ikaw na maruming espiritu, lumabas ka sa taong ito!"
MAR 5:9 - At tinanong Niya ito, "Ano'ng pangalan mo?" At nang sumagot ay sinabi nito, "Lehiyon ang pangalan ko. Marami kasi kami."
MAR 5:10 - At nagmakaawa ito sa Kanya ng todo na huwag silang palayasin palabas ng lalawigan.
MAR 5:11 - Ngayon, mayroon doong isang malaking kawan ng mga baboy na nagkakainan sa tabi ng kabundukan.
MAR 5:12 - At nagmakaawa sa Kanya ang lahat ng mga demonyo habang sinasabi, "Papuntahin N'yo nalang po kami doon sa mga baboy para makapasok kami sa loob nila."
MAR 5:13 - At agad naman silang pinahintulutan ni Jesus. Kaya't paglabas ng mga maruruming espiritu, pumasok sila sa loob ng mga baboy at ang kawan ay nagwawalang tumakbo pababa ng bangin papunta sa dagat, at ang mga ito ay aabot sa 2,000 ang bilang. Kaya't nalunod ang mga ito sa gitna ng dagat.
MAR 5:14 - Pero tumakbo ang mga nag-aalaga ng mga baboy at ipinamalita ito sa loob ng lungsod at sa loob ng lalawigan. At naglabasan sila para tignan kung ano iyon na nangyari.
MAR 5:15 - Kaya't nagpuntahan sila palapit kay Jesus. At nang makita nila ang lalaking inalihan ng mga demonyong sindami ng lehiyon na nakaupo, tapos ay nakadamit at nasa tamang katinuan; natakot rin sila.
MAR 5:16 - At ikinuwento sa kanila ng mga nakakita kung paano iyon nangyari sa inalihan ng demonyo at ang patungkol sa mga baboy.
MAR 5:17 - Kaya't nagsimula silang pakiusapan Siya na umalis nalang mula sa lugar nila.
MAR 5:18 - At pagkasakay Niya sa loob ng bangka, nakiusap sa Kanya ang inalihan ng mga demonyo na kung pwede ay sumama sa Kanya.
MAR 5:19 - Pero di siya pinayagan ni Jesus sa halip ay sinabi sa kanya, "Umuwi ka para makasama mo ang sarili mong pamilya, at ibalita mo sa kanila kung gaano katindi ang ginawa ng Panginoon para sa'yo at kung paano ka Niya kinahabagan."
MAR 5:20 - Umalis nga siya at nagsimulang iproklama sa loob ng sampung-bayan kung gaano katindi ang ginawa ni Jesus para sa kanya, at namangha silang lahat.
MAR 5:21 - At pagkatawid muli ni Jesus papunta sa kabilang ibayo sakay ng bangka, dumagsa sa Kanya ang napakaraming tao habang Siya ay nasa tabing-dagat.
MAR 5:22 - At kapansin-pansin na may dumarating na isang opisyal ng simbahan na nagngangalang Jairo. Pero pagkakita sa Kanya ay nagpatirapa ito sa harap ng paanan Niya,
MAR 5:23 - at nagmakaawa ito sa Kanya ng todo habang sinasabi na, "Ang aking munting anak na babae ay agaw-buhay na po. Baka sakali po sanang mapuntahan N'yo siya para malapatan ng Inyong mga kamay nang sa ga'non ay maligtas siya, at mabuhay pa po siya!"
MAR 5:24 - Kaya't sumama Siya sa kanya. Pero sumunod sa Kanya ang napakaraming tao at nagsiksikan sila sa paligid Niya.
MAR 5:25 - Tapos may isang babae na 12 taon nang dinurugo,
MAR 5:26 - at nagdanas siya ng maraming hirap sa ilalim ng maraming doktor, kaya't naubos nang lahat ang kanyang kabuhayan. Sa kabila nito, wala siyang napakinabangan, sa halip ay nalagay pa siya sa mas malalang katayuan.
MAR 5:27 - Nang marinig ang tungkol kay Jesus, nagpunta siya sa gitna ng napakaraming tao sa likuran at hinipo ang damit Niya.
MAR 5:28 - Nagsabi siya kasi na, "Kung mahawakan ko lang ang mga damit Niya, gagaling ako."
MAR 5:29 - At biglang tumigil ang tagas ng dugo niya at alam niya sa kanyang katawan na magaling na siya mula sa salot.
MAR 5:30 - At nalaman agad ni Jesus sa sarili na may lumabas na kapangyarihan mula sa Kanya. Paglingon sa mga tao ay sinabi Niya, "Sino'ng humipo sa mga damit Ko?"
MAR 5:31 - Kaya't sinabi sa Kanya ng mga alagad Niya, "Nakikita N'yo po na sangkaterbang tao ang nagsisiksikan sa palibot N'yo pero sinasabi N'yo, 'Sino ang humipo sa Akin?'"
MAR 5:32 - At tumingin Siya sa paligid para makita kung sino ang may gawa nito.
MAR 5:33 - Pero, nang malaman ang nangyari sa kanya, takot at nanginginig na lumapit ang babae at nagpatirapa sa harapan Niya, tsaka sinabi sa Kanya ang buong katotohanan.
MAR 5:34 - At sinabi Niya sa kanya, "Anak, ang pananalig mo ang nagpagaling sa'yo. Umuwi ka ng mapayapa at maging maayos ka na mula sa pasakit mo."
MAR 5:35 - Habang nagsasalita pa Siya, may dumating na galing sa bahay ng opisyal ng simbahan na nagsabing, "Namatay na po ang babaing anak n'yo. Bakit n'yo pa po inaabala ang Guro?"
MAR 5:36 - Pero nang marinig ni Jesus ang nasabing mensahe, agad na sinabi Niya sa opisyal ng simbahan, "Huwag kang matakot. Magtiwala ka lang."
MAR 5:37 - At di Niya hinayaan ang sinuman na sumama sa Kanya maliban kay Pedro, at Tyago tsaka si Juan na kapatid ni Tyago.
MAR 5:38 - Kaya't nagpunta Siya sa loob ng bahay ng opisyal ng simbahan at nakita Niya ang kaguluhan: ang mga iyakan at todong hagulgulan.
MAR 5:39 - At nang makapasok na ay sinabi Niya sa kanila, "Bakit kayo nagkakagulo at nag-iiyakan? Hindi patay ang bata, kundi natutulog lang."
MAR 5:40 - At pinagtawanan nila Siya. Pero nang mapalabas ang lahat, sinama Niya ang ama at ang ina ng bata, at ang mga kasamahan Niya at pumasok sila sa lugar kung saan nakahiga 'yung bata.
MAR 5:41 - At nang hawakan ang kamay ng bata, sinabi Niya rito, "Talita kumi!" Ang ibig sabihi'y, "Ineng, sinasabi Ko sa'yo, bumangon ka!"
MAR 5:42 - At biglang bumangon ang dalagita at naglakad dahil siya'y 12 taon na. At sila'y nawindang sa sobrang pagkamangha.
MAR 5:43 - At mahigpit Niya silang sinabihan na walang dapat makaalam nito. Tapos, sinabi Niyang bigyan siya ng makakain.
MAR 6:1 - Kaya't umalis Siya roon at umuwi sa loob ng bayan Niya; at sumunod sa Kanya ang mga alagad Niya.
MAR 6:2 - Tapos, pagdating ng Araw ng Pamamahinga, nagsimula Siyang magturo sa loob ng simbahan at maraming nakikinig ang namangha. Sinabi nila, "Saan nakuha ng taong ito ang mga bagay na ito? At anong klaseng karunungan ang ipinagkaloob sa Kanya, na kahit pa ang mga makapangyarihang bagay tulad nito ay nagaganap sa pamamagitan ng Kanyang mga kamay?
MAR 6:3 - Hindi ba ito iyong karpintero na anak ni Maria, at kapatid ni Tyago, at ni Jose, pati ni Juda at ni Simon? Di ba't kasama rin natin dito ang mga kapatid Niyang babae?" At napigilan silang manalig sa Kanya.
MAR 6:4 - At sinabi ni Jesus sa kanila na ang isang propeta ay hindi nawawalan ng karangalan, maliban sa loob ng bayan niya, tsaka sa gitna ng mga kamag-anak at sa gitna ng pamilya niya.
MAR 6:5 - Kaya't hindi Niya kinayang gumawa roon ng anumang gawang makapangyarihan, maliban sa maglapat ng mga kamay sa ilang may sakit para pagalingin sila.
MAR 6:6 - At Siya'y namangha dahil sa pag-aalinlangan nila. Tapos ay lumibot Siya paikot sa mga baranggay sa pagtuturo.
MAR 6:7 - At tinawag Niya ang Labindalawa at nagsimulang ipadala sila ng dala-dalawa. Binigyan Niya rin sila ng kapangyarihang pasunurin ang mga marururming espiritu,
MAR 6:8 - at inutusan Niya silang huwag magdala ng anumang bagay sa paglalakbay, maliban lang sa isang tungkod - wala kahit bag, ni tinapay o barya sa loob ng sinturon.
MAR 6:9 - Sa halip, magsuot ng sandalyas at huwag magsuot ng dobleng damit.
MAR 6:10 - Sinabi pa Niya sa kanila, "Pagpasok n'yo sa bahay, kahit saan mang lugar, doon kayo manatili hanggang sa umalis kayo sa lugar na iyon.
MAR 6:11 - At sa sinumang di tatanggap sa inyo o ayaw makinig sa inyo, pag-alis n'yo doon, ipagpag n'yo ang alikabok sa ilalim ng mga paa n'yo bilang testimonya sa kanila. Sinasabi Ko sa inyo ang totoo, magiging mas madali pang pagbigyan ang Sodom o ang Gomorrha sa araw ng paghuhukom kaysa sa lungsod na iyon."
MAR 6:12 - At pagka alis ay nagproklama sila para ang mga tao ay magbago.
MAR 6:13 - At nagpalayas sila ng maraming demonyo, tsaka pinahiran ng langis ng olibo ang maraming may sakit, at pinagaling sila.
MAR 6:14 - Ngayon, narinig ito ni haring Herodes, dahil naging kilala na ang pangalan Niya. At sinabi nitong, "Si Juan na Tagalublob ay bumangon mula sa mga patay, at dahil dito ay kumikilos na sa Kanya ang kapangyarihang maghimala."
MAR 6:15 - Sabi naman ng iba na Siya si Elias; pero sinabi ng iba na Siya'y isang propeta o katulad ng isa sa mga propeta.
MAR 6:16 - Pero nang marinig ito ni Herodes ay sinabi niyang, "Siya ay si Juan na pinugutan ko ng ulo. Nagbangon siya mula sa mga patay!"
MAR 6:17 - Dahil si Herodes mismo ang nag-utos na arestuhin si Juan at igapos siya sa loob ng bilangguan alang-alang kay Herodias na asawa ng kanyang kapatid na si Felipe. Pinakasalan niya kasi yung babae.
MAR 6:18 - Sinabihan kasi ni Juan si Herodes na, "Hindi legal na mapasayo ang asawa ng kapatid mo."
MAR 6:19 - Pero umalma si Herodias laban sa kanya at tinangka siyang patayin, pero hindi niya ito nagawa.
MAR 6:20 - Malaki kasi ang respeto ni Herodes kay Juan at alam niyang isa itong matuwid at banal na tao kaya't prinoteksyunan niya ito. At pag nakikinig siya rito, sinusunod niya ang karamihan at magiliw ang pagtanggap niya rito.
MAR 6:21 - At dumating ang araw na pinakahihintay nang maghanda ng hapunan si Herodes sa kanyang kaarawan para sa kanyang mga matataas na opisyal, at sa mga heneral at sa mga importanteng tao sa Galilea.
MAR 6:22 - Pumasok rin ang babaing anak ng nasabing Herodias. At nang sumayaw at nagbigay tuwa kay Herodes ga'non din sa mga nakaupong panauhin, sinabi ng hari sa batang babae, "Humiling ka sa akin ng anumang gusto mo at ibibigay ko sa'yo!"
MAR 6:23 - At sumumpa pa ito sa kanyang, "Anumang hilingin mo sa akin ay ibibigay ko sa'yo, hanggang kalahati ng kaharian ko!"
MAR 6:24 - Pero pag alis ay sinabi niya sa kanyang ina, "Ano po ang hihilingin ko?" At ang sabi nito, "Ang ulo ni Juan na Tagalublob."
MAR 6:25 - At agad siyang umalis nang may pagmamadali papunta sa hari. Paghiling nito ay sinabi, "Gusto ko po na ibigay n'yo sa akin ngayon sa ibabaw ng pinggan ang ulo ni Juan na Tagalublob."
MAR 6:26 - At sobra itong ikinalungkot ng hari. Dahil sa mga binitiwang pangako at sa mga panauhin, hindi niya gustong tanggihan ang bata.
MAR 6:27 - At agad nagpatawag ang hari ng sundalo at inutusang dalhin ang ulo niya. At pag-alis nito, pinugutan niya ito sa loob ng bilangguan,
MAR 6:28 - tapos, nilagay nito ang ulo niya sa ibabaw ng pinggan at binigay ito sa batang babae. Binigay naman ito ng batang babae sa kanyang ina.
MAR 6:29 - At nang mabalitaan ito ng mga alagad niya, pinuntahan nila at kinuha ang bangkay niya at inilagay ito sa loob ng libingan.
MAR 6:30 - At nagsama-sama ang mga apostol sa harapan ni Jesus, tapos ay isinalaysay nila sa Kanya ang lahat at alinmang ginawa nila, kasama na ang lahat ng itinuro nila.
MAR 6:31 - At sinabi Niya sa kanila, "Halikayo, pumunta tayo, tayo-tayo lang, sa liblib na lugar at magpahinga kayo sandali." Marami kasing tao na paroo't parito kaya't wala na silang panahon kahit na kumain.
MAR 6:32 - Kaya't umalis sila papunta sa liblib na lugar sakay ng bangka na sila-sila lang.
MAR 6:33 - At nang makita silang paalis ng mga tao, marami ring nakakilala sa Kanya. Kaya't nagtakbuhan ang mga ito mula sa lahat ng mga lungsod doon at nauna pa sa kanilang dumating. At nagkatipon sila sa harapan Niya.
MAR 6:34 - Tapos, pagdating ni Jesus, nakita Niya ang napakaraming tao at naantig ang kanyang damdamin para sa kanila, dahil mukha silang mga tupang walang tagapag-alaga. At sinimulan Niyang turuan sila ng maraming bagay.
MAR 6:35 - At nang makalipas na ang maraming oras, lumapit sa Kanya ang Kanyang mga alagad. Sinabi nilang, "Ito ay liblib na lugar at gumagabi na po.
MAR 6:36 - Paalisin N'yo napo sila para makapunta sa loob ng mga lalawigan sa paligid, at mga baranggay para makabili sila ng pagkain nila dahil wala po silang dala kahit anong pagkain.
MAR 6:37 - Pero nang sumagot ay sinabi Niya sa kanila, "Kayo ang magbigay sa kanila ng makakain." At sinabi nila sa Kanya, "Pag-alis ay baka sakaling makabili kami ng 200 denaryong halaga ng tinapay at mabigyan namin sila para makakain."
MAR 6:38 - Pero ang sabi Niya sa kanila, "Gaano ba karaming tinapay ang mayroon kayo? Umalis kayo at alamin n'yo." At nang malaman ay sinabi nila, "Lima po, at dalawang isda."
MAR 6:39 - At inutusan Niya silang paupuin ang lahat ng grupo grupo sa ibabaw ng berdeng damuhan.
MAR 6:40 - At naupo sila ng magkakahile-hilera: may tig-100 at may tig-50.
MAR 6:41 - At pagkuha sa limang tinapay at sa dalawang isda, tumingala Siya sa langit, pinagpala niya at pinagpira-piraso ang mga tinapay, sabay ibinigay sa mga alagad Niya para ihain nila sa mga tao. Hinati rin Niya ang dalawang isda para sa lahat.
MAR 6:42 - At nakakain silang lahat at nabusog.
MAR 6:43 - At nakahango sila ng 12 bayong na punung-puno ng mga natira mula sa mga tinapay at mga isda.
MAR 6:44 - At ang bilang ng mga kalalakihang nakakain ng tinapay ay aabot sa 5000.
MAR 6:45 - At agad Niyang pinilit pasakayin ang Kanyang mga alagad papasok sa bangka, habang pinauuwi Niya ang mga tao, para rin maunang maglayag papunta sa kabilang ibayo pa Betsaida.
MAR 6:46 - At nang mapaalis na sila, pumunta Siya sa gitna ng bundok para manalangin.
MAR 6:47 - Kaya't pagsapit ng gabi, nasa gitna na ng dagat ang bangka at mag-isa na lang Siya sa ibabaw ng lupa.
MAR 6:48 - At nakita Niyang nahihirapan sila sa pagsasagwan dahil ang ihip ng hangin ay pasalungat sa kanila. At nang malapit na ang oras ng ika-4 na palitan ng gwardia sa gabi, pumunta Siya sa kanila na naglalakad sa ibabaw ng dagat, at gusto N'ya sanang lampasan sila.
MAR 6:49 - Pero nang makita nila Siyang naglalakad sa ibabaw ng dagat, akala nila ay isa itong multo kaya't nagsigawan sila.
MAR 6:50 - Lahat kasi sila'y nakakita sa Kanya at natakot. Pero agad Siyang nagsalita sa kanila at ang sabi sa kanila, "Lakasan n'yo loob n'yo. Ako ito. Huwag kayong matakot."
MAR 6:51 - Kaya't sumampa Siya sa kanila papasok ng bangka at tumigil ang ihip ng hangin. At sobra-sobra ang pagtataka nila sa kanilang mga sarili, at sila'y nagulantang.
MAR 6:52 - Hindi kasi nila naunawaan yung nangyari sa pamamagitan ng mga tinapay, dahil ang kanilang mga puso ay tumigas.
MAR 6:53 - At pagkatawid nila sa kabilang ibayo, dumating sila sa harap ng lupain ng Genesaret, at doon sila dumaong.
MAR 6:54 - Pero pagkababa nila mula sa bangka, agad Siyang namukhaan ng mga tao doon.
MAR 6:55 - Nagtakbuhan sila sa buong kapaligirang iyon at nagsimula silang magbitbit ng mga may sakit sa ibabaw ng mga higaan para dalhin kung saan nila nabalitaan na nandoon Siya.
MAR 6:56 - At sa lahat ng pasukan Niyang mga baranggay o mga lungsod, o mga lalawigan, ay nilalatag nila sa gitna ng mga pampublikong lugar ang mga may sakit at nagmamakaawa sa Kanya na kung maaari ay mahawakan nila ang laylayan lang ng damit Niya. At lahat ng nakahawak sa Kanya ay nagsigaling.
MAR 7:1 - At nagpulong sa harapan Niya ang mga Pariseo at ilang mga dalubhasa sa Biblia na nanggaling pa mula sa Jerusalem.
MAR 7:2 - At nang makita nilang ilan sa mga alagad Niya ay kumakain ng may maruruming kamay, ibig sabihin ay hindi hugas, nakahanap ang mga ito ng butas.
MAR 7:3 - Ang mga Pariseo kasi at lahat ng mga Judio ay hindi kakain malibang maghugas sila ng kamay hanggang siko, bilang pagsunod sa tradisyon ng matatandang pinuno.
MAR 7:4 - Pagkagaling din mula sa labasan ay hindi sila kakain malibang maligo muna sila. At marami pang iba silang sinusunod na minana nila gaya na lang ng paghuhugas ng mga baso, at ng mga pitsel, pati ng mga lalagyang tanso at ng mga higaan.
MAR 7:5 - Kaya't tinanong Siya ng mga Pariseo at ng mga dalubhasa sa Biblia, "Anong dahilan bakit di namumuhay ang mga alagad Mo ayon sa tradisyon ng mga matatanda, sa halip ay kumakain sila ng tinapay ng di hugas ang mga kamay?"
MAR 7:6 - Pero nang sumagot ay sinabi Niya sa kanilang, "Magaling ang pagkakapahayag ni Isaias tungkol sa inyong mga ipokrito. Ayon sa nakasulat, 'Iginagalang Ako ng mga taong ito sa bibig, pero ang puso nila ay dumidistansya palayo sa Akin.
MAR 7:7 - At sinasamba nila Ko nang walang kabuluhan, nilang mga nagtuturo sa mga patakaran ng tao kapalit ng mga tamang katuruan.'
MAR 7:8 - Dahil isinantabi n'yo ang kautusan ng Diyos para lang matupad n'yo ang tradisyon ng mga tao, gaya na lang ng paghuhugas ng pitsel at ng mga baso. At marami pang ibang bagay na tulad nito ang ginagawa n'yo."
MAR 7:9 - Sinabi pa Niya sa kanila, "Ang husay ng pagsasawalang bisa n'yo sa kautusan ng Diyos matupad n'yo lang ang patakaran n'yo!
MAR 7:10 - Dahil sinabi ni Moises, 'Igalang n'yo ang inyong ama at ang inyong ina,' at 'Ang magsalita ng masama sa ama o sa ina ay dapat na tapusin sa pamamagitan ng kamatayan.'
MAR 7:11 - Pero sinasabi n'yo, 'Kung sabihin ng tao sa ama o sa ina, â€‹'Korvan, (ang ibig sabihin ay handog sa templo) anumang galing sa akin na kapaki-pakinabang sa inyo.'
MAR 7:12 - Ngayon, hindi n'yo na siya hinahayaan na gumawa ng anumang para sa kanyang ama o sa kanyang ina,
MAR 7:13 - kaya't napapawalang bisa ang Salita ng Diyos sa tradisyong ipinasa n'yo. At marami pang tulad nito ang pinaggagagawa ninyo."
MAR 7:14 - At nang palapitin Niya ang lahat ng tao ay sinabi sa kanila, "Pakinggan at unawain n'yo Kong lahat,
MAR 7:15 - Walang bagay sa labas ng tao na pumapasok sa loob niya ang kaya siyang parumihin, sa halip ang mga lumalabas mula sa kanya ang siyang nagpaparumi sa tao.
MAR 7:16 - Kung sinuman ay may mga tayngang handang makinig, hayaan siyang makinig."
MAR 7:17 - At nang magpunta Siya sa loob ng isang bahay palayo sa madla, tinanong Siya ng mga alagad Niya tungkol sa talinghaga.
MAR 7:18 - At sinabi Niya sa kanila, "Malinaw na hanggang ngayon ay wala pa rin kayong pang-unawa. Di n'yo naiintindihan na lahat ng pumapasok sa loob ng tao na galing sa labas ay di magagawang parumihin siya.
MAR 7:19 - Dahil hindi ito pumapasok sa kanya papunta sa puso, sa halip ay sa loob ng tiyan, at inilalabas papunta sa inudoro. Ganito nililinis lahat ng kinakain.
MAR 7:20 - At sinabi Niya na, "Ang lumalabas mula sa tao ang siyang nagpaparumi sa tao.
MAR 7:21 - Dahil mula sa kaibuturan ng puso ng mga tao lumalabas ang masasamang kaisipan: mga pakikiapid, mga kasalanang sexual, mga pagpatay,
MAR 7:22 - mga pagnanakaw, mga kasakiman, mga kasamaan, pandaraya, kawalang-hiyaan, pagkainggit, paglapastangan sa Diyos, kayabangan, kahangalan.
MAR 7:23 - Lahat ng masasamang bagay na ito ay lumalabas mula sa kalooban at nagpaparumi sa tao."
MAR 7:24 - At pagtayo Niya mula roon, nagpunta Siya sa loob ng teritoryo ng Tiro at Sidon. At nang makapasok na sa loob ng isang bahay, gusto Niya sanang walang makaalam pero di N'ya magawang magtago,
MAR 7:25 - dahil may isang ginang na nakatunog patungkol sa Kanya. (Ang dalaginding nito ay inalihan ng maruming espiritu.) Matapos lumapit ay nagpatirapa ito sa tapat ng paanan Niya.
MAR 7:26 - Pero ang ginang na ito ay isang Griego na may lahing mula sa bansang Sirya at Fenicia. At nagmakaawa ito sa Kanya na palayasin Niya ang demonyo mula sa dalagita nito.
MAR 7:27 - Pero sinabi ni Jesus sa kanya, "Hayaan mo munang mabusog ang mga anak; dahil hindi maganda na kunin ang pagkain ng mga anak at ihagis sa mga aso."
MAR 7:28 - Pero sumagot ito at sinabi sa Kanya, "Totoo nga po, Panginoon, dahil ang mga aso rin ay kumakain mula sa mga pinagkainang nalaglag ng mga anak sa ilalim ng lamesa."
MAR 7:29 - At sinabi Niya rito, "Dahil sa salitang ito ay umuwi ka na. Lumayas na ang demonyo mula sa babaing anak mo."
MAR 7:30 - At pagkauwi nga sa loob ng bahay niya, nakita niyang lumabas na ang demonyo at ang babaing anak na nakahiga sa ibabaw ng kama.
MAR 7:31 - At sa muling pag-alis mula sa lupain ng Tiro at Sidon, nagpunta Siya sa direksyon ng Dagat ng Galilea, tagos sa gitna ng nasasakupan ng Sampung-bayan.
MAR 7:32 - At dinala nila sa Kanya ang isang binging hirap magsalita at nakiusap sila sa Kanya na sana'y mapatungan siya ng Kanyang kamay.
MAR 7:33 - At nang kunin Niya ito palayo mula sa lahat ng karamihan, isinuot Niya ang mga daliri Niya papasok sa mga taynga nito. At pagdura, ay hinipo Niya ang dila nito.
MAR 7:34 - Tapos, pagtingala sa langit ay huminga Siya ng malalim at sinabi sa kanya, "Effata!" na ibig sabihin ay, "Magbukas ka!"
MAR 7:35 - At agad na nabuksan ang kanyang mga taynga at natanggal ang umaalipin sa dila niya, tapos ay nakapagsalita na siya ng maayos.
MAR 7:36 - At inutusan N'ya silang huwag itong sasabihin. Pero pagka lalo Niya silang pinagbabawalan, mas lalo naman nilang pinagkakalat.
MAR 7:37 - At sa tindi ng pagkamangha ay sinabi nila, "Magaling ang lahat ng ginawa Niya! Parehas Niyang nagagawang bigyan ng pandinig ang bingi at pagsalitain ang pipi!"
MAR 8:1 - Sa kalagitnaan ng mga araw na iyon ay napakaraming tao ang nagkatipon, at wala man lang silang anumang makain. Nang tawagin ni Jesus ang mga alagad Niya, sinabi Niya sa kanila,
MAR 8:2 - "Naaawa Ako para sa mga taong ito, dahil tatlong araw Ko na silang kasama at wala na silang anumang makain.
MAR 8:3 - At kung pauwiin Ko sila papunta sa bahay nilang di nakakain, manlulupaypay sila habang nasa daan dahil ang ilan sa kanila ay malayo pa ang pinanggalingan.
MAR 8:4 - At sinagot Siya ng mga alagad Niya, "Saan naman po makakakuha ang sinuman dito sa liblib na lugar ng pagkaing sasapat sa kanila?"
MAR 8:5 - At tinanong Niya sila, "Gaano karaming tinapay ang mayroon kayo?" At ang sabi nila, "Pito po."
MAR 8:6 - Kaya't inutusan Niyang umupo ang mga tao sa ibabaw ng lupa. At nang kunin ang pitong tinapay, nagpasalamat, pinagpira-piraso Niya at ipinamahagi sa mga alagad Niya para ihain sa mga tao. At hinain nga nila ang mga ito sa mga tao.
MAR 8:7 - Mayroon din silang ilang pirasong maliliit na isda. At matapos pagpalain, nagsabi Siyang ihain din ang mga ito.
MAR 8:8 - Sila nga'y kumain at nabusog. Pagkatapos ay nakalikom sila ng pitong bayong ng mga pira-pirasong pagkain na natira.
MAR 8:9 - At ang mga nakakain ay aabot sa 4,000. Tapos, pinauwi na Niya sila,
MAR 8:10 - at agad sumakay sa loob ng bangka kasama ang mga alagad Niya. Dumating sila sa loob ng bayan ng Banayad na Apoy,
MAR 8:11 - tapos ay naglabasan ang mga Pariseo at sinimulang kuwestyunin Siya. Sinusubukan nila Siya sa pamamagitan ng paghingi sa Kanya ng senyales mula sa langit.
MAR 8:12 - Kaya't napabuntong-hininga Siya sa Kanyang espiritu sabay sabi, "Bakit naghahanap ng senyales ang henerasyong ito? Sinasabi Ko sa inyo ang totoo, walang palatandaang ibibigay sa henerasyong ito."
MAR 8:13 - At nilayasan Niya sila. Pagsakay muli sa loob ng bangka, umalis na Siya papunta sa kabilang ibayo,
MAR 8:14 - at nakalimutan nilang magdala ng pagkain. Wala rin silang dala sa loob ng bangka maliban sa isang pirasong tinapay.
MAR 8:15 - Ngayon, binalaan Niya sila sabay sabi, "Alamin n'yo at mag-ingat kayo mula sa lebadura ng mga Pariseo, at sa lebadura ni Herodes."
MAR 8:16 - Kaya't nangatwiran sila sa isa't isa sabay sabi, "Wala kasi tayong tinapay!"
MAR 8:17 - At nang malaman ito ni Jesus, sinabi Niya sa kanila, "Bakit kayo nangangatwiran ng dahil wala kayong tinapay? Di pa ba kayo natututo ni nakakaintindi? Matigas pa rin ba ang puso n'yo?
MAR 8:18 - May mga mata kayo, hindi naman kayo nakakakita. At may mga taynga kayo, hindi naman kayo nakakarinig at hindi n'yo naaalala.
MAR 8:19 - Nang pagpira-pirasuhin Ko ang limang tinapay para sa 5,000, ilan ang nakuha n'yong bayong na puno ng mga tira-tirang pagkain?" Sagot nila sa Kanya, "12 po."
MAR 8:20 - "At nang ang pito para sa 4,000, ilan ang nakuha n'yong bayong na puno ng mga tira-tirang pagkain?" At ang sabi nila, "Pito po."
MAR 8:21 - At sinabi Niya sa kanila, "Paanong hindi pa rin kayo nakakaintindi?"
MAR 8:22 - Kaya't dumating Siya sa Betsaida, at dinala nila sa Kanya ang isang bulag, sabay nagmakaawa sila sa Kanya na kung pwede ay mahawakan Niya ito.
MAR 8:23 - At nang kunin ang kamay ng bulag, inakay Niya ito palabas ng baranggay at dinuraan ang mga mata nito, nilapat ang mga kamay sa kanya, sabay tinanong Niya ito kung may nakikita na siya.
MAR 8:24 - At pagtingala ay sinabi nito, "Nakikita ko po ang mga tao na parang mga puno. Nakikita ko silang naglalakad."
MAR 8:25 - Kaya't ipinatong uli Niya ang mga kamay sa ibabaw ng mga mata nito at pinadilat ito. At gumaling na siya, kaya't nakita na niya ng malinaw ang lahat.
MAR 8:26 - At nang paalisin ito papunta sa bahay nito ay sinabi Niya, "Huwag kang pupunta sa gitna ng baranggay ni sasabihin ito kanino man sa loob ng baranggay."
MAR 8:27 - Tapos ay nagpunta si Jesus at ang mga alagad Niya papasok sa mga baranggay ng Cesarea Filipo. At habang nasa daan, tinanong Niya ang mga alagad Niya at sinabi sa kanila, "Sino Ako batay sa sinasabi ng mga tao?"
MAR 8:28 - At itong sagot nila, "Si Juang Tagalublob po; at ang iba'y si Elias; pero ang iba nama'y, isa sa mga propeta."
MAR 8:29 - At sinabi Niya sa kanila, "Pero kayo, sino ba Ako sa palagay n'yo?" At pagsagot ni Pedro ay sinabi sa Kanya, "Kayo po ang Kristo."
MAR 8:30 - At mahigpit Niya silang pinagsabihan na huwag nilang sasabihin kanino man kung sino Siya.
MAR 8:31 - At sinimulan Niyang turuan sila na ang Anak ng Tao ay kailangang magdanas ng maraming paghihirap, at pambabastos mula sa mga matatandang pinuno, at mga pinunong pari, pati na mga dalubhasa sa Biblia; at mapatay at bumangon pagkatapos ng tatlong araw.
MAR 8:32 - At hayagan Siyang nagsalita sa paksang ito. Pagkatapos ay hiniwalay Siya ni Pedro sa isang tabi at nagsimulang pagsabihan Siya.
MAR 8:33 - Pero nang lumingon at tumingin sa mga alagad Niya, pinagsabihan Niya si Pedro sabay sabi, "Lumayas Ka sa harapan ko, Satanas! Dahil di mo iniisip ang mga bagay na patungkol sa Diyos, sa halip ay ang mga bagay na patungkol sa tao.
MAR 8:34 - At nang tawagin ang mga tao kasama ng mga alagad Niya, sinabi Niya sa kanila, "Sinumang gustong sumunod sa likuran Ko, dapat niyang pagkaitan ang sarili, at dapat niyang buhatin ang kanyang krus, at dapat siyang dumikit sa Akin.
MAR 8:35 - Dahil ang sinumang gustong iligtas ang sarili niya ay ipapahamak ito, pero sinumang ipahamak ang sarili niya alang-alang sa Akin at sa Masayang Balita, siya ang magliligtas nito.
MAR 8:36 - Dahil ano'ng mapapala ng isang tao kung mapa sa kanya ang buong mundo, pero ipahamak naman niya ang kaluluwa niya?
MAR 8:37 - O ano ang ibibigay ng isang tao kapalit ng kaluluwa niya?
MAR 8:38 - Dahil sinumang ikahiya Ako at ang Aking mga salita sa gitna ng mapangalunya at makasalanang henerasyong ito ay siya ring ikakahiya ng Anak ng Tao, pagdating Niya taglay ang kaluwalhatian ng Ama Niya, kasama ng mga angel na banal."
MAR 9:1 - At sinabi Niya sa kanila, "Sinasabi Ko sa inyo ang totoo, na may ilan sa mga nakatayo rito ang hinding-hindi makakatikim ng kamatayan hanggang sa makita nilang dumating ang Kaharian ng Diyos ng may kapangyarihan."
MAR 9:2 - At pagkalipas ng anim na araw, isinama ni Jesus sina Pedro at si Tyago pati rin si Juan, at sila'y dinala Niya papunta sa napakataas na bundok na walang kasamang iba. At Siya'y nag-ibang anyo sa kanilang harapan,
MAR 9:3 - anupat ang mga damit Niya ay naging sobrang puti, kumikinang gaya ng niyebe. Walang gumagawa ng tela sa balat ng lupa ang kayang magpaputi ng ga'non!
MAR 9:4 - At nagpakita sa kanila si Elias, kasama si Moises, at sila'y nakikipag-usap kay Jesus.
MAR 9:5 - At pagsabat ni Pedro ay sinabi niya kay Jesus, "Guro, mabuti po para sa ating dumito muna at para makagawa po kami ng tatlong kubo: isa po sa Inyo, at isa kay Moises at isa naman kay Elias."
MAR 9:6 - Hindi niya kasi alam kung ano'ng sasabihin dahil sa takot nila.
MAR 9:7 - At may ulap na pumalibot sa kanila, tapos ay may tinig mula sa ulap ang nagsabing, "Ito ay ang Anak Kong minamahal. Siya ang pakikinggan n'yo."
MAR 9:8 - At bigla nalang, pagtingin nila sa paligid, ay wala na silang nakitang kasama ni Jesus kundi sila na lamang.
MAR 9:9 - Pero habang sila'y pababa mula sa bundok, inutusan Niya sila na huwag nilang ipagsabi kanino man ang mga nasaksihan nila hanggang hindi pa nangyayari ang pagbangon ng Anak ng Tao mula sa mga patay.
MAR 9:10 - At inilihim nila ang pananalitang ito sa kanilang mga sarili habang nagtatanong kung ano ang ibig sabihin nitong pagbangon mula sa mga patay.
MAR 9:11 - Kaya't nang tanungin Siya ay sinabi nilang, "Bakit po sinasabi ng mga dalubhasa sa Biblia na dapat munang dumating si Elias?"
MAR 9:12 - At pagsagot ay sinabi Niya sa kanila, "Totoo nga na darating muna si Elias para ibalik ang lahat sa dati. At paano naman ang naisulat tungkol sa Anak ng Tao na dapat Siyang magdanas ng maraming hirap at Siya'y kamuhian.
MAR 9:13 - Pero sinasabi Ko sa inyo na dumating na si Elias at ginawa nila sa kanya lahat ng ginusto nila ayon sa naisulat tungkol sa kanya."
MAR 9:14 - At nang makarating sa piling ng mga alagad, nakita Niya ang napakaraming taong nakapaligid sa kanila at ang mga dalubhasa sa Bibliang nakikipag debate sa kanila.
MAR 9:15 - Pero biglang namangha ang lahat ng tao nang makita Siya, at dali-dali lumapit para batiin Siya.
MAR 9:16 - At tinanong Niya ang mga dalubhasa sa Biblia, "Ano'ng argumento ang mayroon kayo sa kanila?"
MAR 9:17 - At isang lalaki mula sa karamihan ang sumagot at sinabi, "Guro, inilalapit ko po sa Inyo ang anak kong lalaki na may espiritu ng pagka-pipi.
MAR 9:18 - At sa tuwing sinasapian siya nito ay nangingisay siya, tapos ay pinabubula at pinagngangalit nito ang mga ngipin niya, at siya'y namamayat. At kinausap ko po ang mga alagad N'yo na palayasin nila ito pero di po nila magawa."
MAR 9:19 - Pero nang sagutin ito ay sinabi Niya, "O walang pananalig na henerasyon! Hanggang kailan Ko kayo sasamahan? Hanggang kailan Ko kayo titiisin? Dalhin n'yo siya sa Akin."
MAR 9:20 - At dinala nila ito papunta sa Kanya, pero nang makita Siya ay biglang pinahirapan ito ng espiritu. At nang mahulog sa ibabaw ng lupa ay gumulong ito na bumubula ang bibig.
MAR 9:21 - At tinanong Niya ang ama nito, "Gaano na katagal na panahon na nangyayari ito sa kanya?" At ang sabi niya, "Simula po ng pagkabata.
MAR 9:22 - Madalas rin po siya nitong dalhin sa gitna ng apoy at sa tubigan sa layong patayin siya. Pero kung may magagawa po Kayo, mahabag po kayo sa amin at tulungan N'yo po kami!"
MAR 9:23 - Pero sinabi ni Jesus sa kanya na, "Kung magagawa mong manalig. Lahat ay posible sa nananalig."
MAR 9:24 - At agad na napaiyak ang ama ng bata, tapos ay luhaan nitong sinabi, "Nananalig po ako, Panginoon! Tulungan N'yo po ako mula sa pag-aalinlangan."
MAR 9:25 - Pero nang mapansin ni Jesus na naglalapitan na ang maraming tao doon, sinaway Niya ang maruming espiritu habang sinasabi dito, "Inuutusan kitang pipi at binging espiritu, lumabas ka mula sa kanya at huwag ka nang papasok sa kanya!"
MAR 9:26 - At matapos sumigaw at pahirapan siya ng todo, lumabas na ito. Pagkatapos nito'y nagmukha na siyang patay kaya't marami ang nagsabing, "Patay na siya!" â€‹
MAR 9:27 - Pero hinawakan ni Jesus ang kanyang kamay, ibinangon siya at siya'y nakatayo.
MAR 9:28 - At pagkapasok Niya sa loob ng bahay, nang sila-sila nalang, tinanong Siya ng mga alagad Niya, "Bakit di po namin kayang palayasin iyon?"
MAR 9:29 - At sinabi Niya sa kanila, "Walang kayang magpalayas sa ganitong klase, maliban sa pamamagitan ng panalangin at pag-aayuno."
MAR 9:30 - At pag-alis mula roon ay dumaan sila sa gitna ng Galilea, pero di Niya gusto na may makaalam,
MAR 9:31 - dahil tinuruan Niya ang mga alagad Niya at sinabi sa kanila na ang Anak ng Tao ay ipagkakanulo sa kamay ng mga tao, at Siya'y papatayin nila pero matapos patayin ay babangon Siya sa ikatlong araw.
MAR 9:32 - Pero di nila naintindihan ang salitang iyon at takot silang tanungin Siya.
MAR 9:33 - At nagpunta Siya sa Capernaum at habang nasa loob ng bahay ay tinanong Niya sila, "Ano ang pinagtatalunan n'yo sa isa't isa habang nasa daan?"
MAR 9:34 - Pero tumahimik lang sila: dahil nagtalo-talo nga sila sa isa't isa habang nasa daan kung sino ang pinakadakila.
MAR 9:35 - At nang maupo ay tinawag Niya ang labindalawa at sinabi Niya sa kanila, "Kung may naghahangad na mauna, siya ay magiging huli sa lahat, at tagapaglingkod ng lahat."
MAR 9:36 - At pagkuha sa isang bata ay nilagay Niya ito sa kalagitnaan nila. At nang kargahin ito ay sinabi Niya sa kanila,
MAR 9:37 - "Sinumang tatanggap sa isang tulad sa batang ito dahil sa pangalan Ko ay sa Akin tumatanggap. At sinumang tumanggap sa Akin ay hindi Ako ang tinatanggap, kundi ang nagpadala sa Akin."
MAR 9:38 - Pero nang sagutin Siya ni Juan ay sinabi nito, "Guro, may nakita kaming lalaki na nagpapalayas ng mga demonyo sa pangalan N'yo, na hindi sumasama sa atin. Kaya't pinagbawalan namin siya dahil hindi nga siya sumusunod sa atin."
MAR 9:39 - Pero sinabi ni Jesus, "Huwag n'yo siyang pagbawalan dahil walang makakagawa ng himala gamit ang pangalan Ko na pagkatapos ay agad na makapagsasalita ng masama laban sa Akin.
MAR 9:40 - Dahil ang hindi laban sa inyo ay kumikilos para sa inyo.
MAR 9:41 - Dahil sinumang magpainom sa inyo ng isang basong tubig sa pamamagitan ng pangalan Ko, dahil kayo'y kay Kristo, sinasabi Ko sa inyo ang totoo, hinding-hindi niya mawawala ang gantimpala niya.
MAR 9:42 - At sinumang gumawa ng bagay na ikababaliktad ng isa sa mga malilinggit na ito na nananalig sa Akin, mas mabuti pa sa kanya kung itali ang gilingang bato paikot sa leeg niya at ihagis siya sa gitna ng dagat.
MAR 9:43 - At kung ang kamay mo ang sanhi ng pagbaliktad mo, putulin mo ito. Mabuti pa sa'yong pumasok sa loob ng Buhay na baldado, kaysa sa may dalawang kamay na papunta naman sa loob ng impiyerno, sa gitna ng apoy na di namamatay.
MAR 9:44 - Kung saan ang uod nila ay di namamatay at ang apoy ay di nawawala.
MAR 9:45 - At kung ang paa mo ang dahilan ng pagbaliktad mo, putulin mo ito. Mabuti pa sa'yong pumasok sa loob ng Buhay na baldado, kaysa sa may dalawang paa na itatapon naman sa loob ng impiyerno, sa gitna ng apoy na di namamatay.
MAR 9:46 - Kung saan ang uod nila ay di namamatay at ang apoy ay di nawawala.
MAR 9:47 - At kung ang mata mo ang dahilan ng pagbaliktad mo, tanggalin mo ito. Mabuti pa sa'yong pumasok sa loob ng Kaharian ng Diyos na iisa lang ang mata, kaysa sa may dalawang mata na itatapon naman sa gitna ng apoy ng impiyerno.
MAR 9:48 - Kung saan ang uod nila ay di namamatay at ang apoy ay di nawawala.
MAR 9:49 - Dahil ang bawat isa ay aasinan sa apoy at bawat handog ay paaalatin sa asin.
MAR 9:50 - Mabuti ang asin. Pero kung maging matabang ang asin, sa pamamagitan ng anong bagay n'yo ito paaalatin? Magkaroon kayo ng asin sa inyong mga sarili at mamuhay kayo ng payapa sa isa't isa."
MAR 10:1 - At pagbangon mula roon ay nagpunta Siya sa loob ng lupain ng Judea patungo sa kabilang ibayo ng Jordan. Kaya't muling nagdagsaan sa tabi Niya ang mga tao at, gaya ng Kanyang kinagawian, muli Niya silang tinuruan.
MAR 10:2 - At paglapit ng mga Pariseo, nagtanong sila sa Kanya para subukin Siya, kung naaayon ba sa Batas na hiwalayan ng lalake ang asawang babae.
MAR 10:3 - At pagsagot ay sinabi Niya sa kanila, "Ano'ng inutos sa inyo ni Moises?"
MAR 10:4 - At ang sabi nila, "Pumayag si Moises na gumawa ng kasulatan sa paghihiwalay at hiwalayan siya."
MAR 10:5 - Pero pagsagot ni Jesus ay sinabi Niya sa kanila, "Dahil sa katigasan ng mga puso n'yo kaya sinulat niya para sa inyo ang patakarang ito.
MAR 10:6 - Pero mula nang unang likhain ang lahat, lalake at babae ang pagkakagawa sa kanila ng Diyos.
MAR 10:7 - Dahil dito'y iiwan ng lalake ang ama at ang ina niya at didikit siya sa tabi ng kanyang asawang babae.
MAR 10:8 - At silang dalawa ay magiging isang katawan. Kaya't hindi na sila dalawa kundi isa nang katawan.
MAR 10:9 - Kaya't ang pinagsama ng Diyos ay huwag paghiwalayin ng tao."
MAR 10:10 - At sa loob ng bahay, nagtanong sa Kanya ang mga alagad Niya tungkol uli sa bagay na iyon.
MAR 10:11 - At sinabi Niya sa kanila, "Sinumang hiwalayan ang kanyang asawang babae at magpakasal sa iba ay nagtataksil laban dito.
MAR 10:12 - At kung ang babae naman ay hiwalayan ang asawa niyang lalake at magpakasal siya sa iba, siya ay nagtataksil."
MAR 10:13 - At dinala nila sa Kanya ang mga maliliit na bata para mahawakan Niya sila, pero sinaway ng mga alagad ang mga nagdadala sa kanila.
MAR 10:14 - Pero nang makita ito ni Jesus, nagalit Siya at sinabi sa kanila, "Hayaan n'yo ang mga maliliit na batang lumapit sa Akin at huwag n'yo silang pagbawalan; dahil para sa mga katulad nila ang Kaharian ng Diyos!
MAR 10:15 - Sinasabi Ko sa inyo ang totoo, sinumang hindi tatanggap sa Kaharian ng Diyos gaya sa isang maliit na bata ay hinding hindi makakapasok sa loob nito."
MAR 10:16 - At kinarga Niya ang mga ito, nilapat ang mga kamay sa ulo nila, sabay pinagpala Niya sila.
MAR 10:17 - At habang Siya'y lumalakad sa gitna ng kalsada, may isang lalaking tumakbo, at pagluhod sa Kanya ay tinanong Siya, "Mabuting Guro, ano po ba ang gagawin ko nang sa ga'nun ay manahin ko ang walang hanggang Buhay?"
MAR 10:18 - Pero sinabi ni Jesus sa kanya, "Bakit mo Ako tinatawag na mabuti? Walang ibang mabuti kundi ang nag-iisang Diyos.
MAR 10:19 - Alam mo ang mga utos, 'Huwag kang magtataksil sa asawa mo; huwag kang papatay ng tao; huwag kang magnanakaw; huwag kang magbigay ng maling testimoniya; huwag kang mandaraya; parangalan mo ang iyong ama at ina.'"
MAR 10:20 - Pero nang sumagot ay sinabi nito sa Kanya, "Guro, ginawa ko na po ang lahat ng ito mula pa sa'king pagkabata."
MAR 10:21 - Pero tinignan siya ni Jesus, natuwa sa kanya, at sinabi sa kanya, "Isang bagay ang kulang mo: Umuwi ka, ipagbili mo lahat ng mayroon ka, tapos ibigay mo sa mga naghihikahos, at ika'y magkakaroon ng kayamanan sa langit. Pagkatapos ay bumalik ka, at sumunod ka sa Akin na karga ang krus."
MAR 10:22 - Pero nalungkot siya dun sa sinabi, at umuwi siya na mabigat ang kalooban, dahil ang hawak niyang ari-arian ay napakarami.
MAR 10:23 - At pagtingin sa paligid ni Jesus, sinabi Niya sa mga alagad Niya, "Gaano nalang kahirap na papasok sa loob ng Kaharian ng Diyos ang mga nakakapit sa kayamanan!"
MAR 10:24 - At nagulat ang mga alagad tungkol sa mga salitang ito. Pero nang sumagot si Jesus, muli Niyang sinabi sa kanila, "Mga anak, gaano nalang kahirap para sa kanila na nagtitiwala sa pera na makapasok sa loob ng Kaharian ng Diyos!"
MAR 10:25 - Mas madali pang makalusot ang isang kamelyo sa butas ng karayom kaysa sa isang taong ubod ng yaman na makapasok sa loob ng Kaharian ng Diyos."
MAR 10:26 - At sa sobrang pagkamangha ay sinabi nila sa isa't isa, "At sino naman ang maaaring maligtas?"
MAR 10:27 - At pagtingin ni Jesus sa kanila ay sinabi Niya, "Imposible sa tao pero sa tulong ng Diyos, hindi. Dahil lahat ay posible sa tulong ng Diyos."
MAR 10:28 - At nagsimulang magsalita si Pedro sa Kanya, "Tignan Nyo, iniwan po naming lahat at sumunod sa Inyo!"
MAR 10:29 - At pagsagot ni Jesus ay sinabi Niya, "Sinasabi Ko sa inyo ang totoo, walang sinumang nag-iwan ng bahay, o mga kapatid na lalake, o mga kapatid na babae, o ama, o ina, o asawang babae, o mga anak, o mga lupain alang-alang sa Akin at sa Masayang Balita,
MAR 10:30 - ang di tatanggap ng 100-beses ngayon sa loob ng panahong ito, ng mga bahay, at mga kapatid na lalake, at mga kapatid na babae, pati na mga nanay at mga anak, at mga lupain (na may kasamang pag-uusig), at sa gitna ng mundong darating, walang hanggang Buhay.
MAR 10:31 - Pero maraming una ang magiging huli, at huli na mauuna."
MAR 10:32 - Ngayon, sila'y nasa gitna ng daan paakyat sa Jerusalem, at nangyari na nangunguna sa kanila si Jesus. At sila'y namangha, at habang sumusunod, natakot sila. Tapos, nang pulungin muli ang Labindalawa, sinimulan Niyang sabihin sa kanila ang mga bagay na malapit nang mangyari sa Kanya.
MAR 10:33 - Ganito ang sabi Niya, "Pagmasdan n'yo, paakyat na tayo sa Jerusalem at ang Anak ng Tao ay ipagkakanulo sa mga pinunong pari, at sa mga dalubhasa sa Biblia. Pagkatapos ay hahatulan nila Siya ng parusang kamatayan, at ibibigay nila Siya sa mga dayuhan.
MAR 10:34 - At paglalaruan nila Siya, tapos ay hahagupitin nila Siya at duduraan nila Siya, at papatayin nila Siya, pero sa ikatlong araw ay babangon Siya."
MAR 10:35 - At habang papalapit sa Kanya si Tyago at Juan na mga anak ni Zebedeo sinabi nila, "Guro, gusto po naming gawin N'yo para sa amin ang anumang hingin namin."
MAR 10:36 - At sinabi Niya sa kanila, "Ano naman ang gusto n'yong gawin Ko para sa inyo?"
MAR 10:37 - At sinabi nila sa Kanya, "Ipagkaloob N'yo sa amin na kami po'y makaupo, isa sa Inyong kanang kamay at ang isa naman po'y sa Inyong kaliwang kamay sa gitna ng Inyong kaningningan."
MAR 10:38 - Pero sinabi ni Jesus sa kanila, "Hindi n'yo alam ang hinihiling ninyo. Kaya n'yo bang inuman ang basong iniinuman Ko at mailublob sa paglulublob na lulubluban Ko?"
MAR 10:39 - At ang sabi nila sa Kanya, "Kaya po namin." Pero sinabi ni Jesus sa kanila, "Siguradong iinom nga kayo sa baso na iniinuman Ko, at ilulublob kayo sa paglulublob na lulubluban Ko,
MAR 10:40 - pero hindi Ako ang nagpapasya kung sino ang uupo sa kanang kamay Ko at sa kaliwang kamay Ko, kundi para sa kanila kung saan ito hinanda."
MAR 10:41 - At nang marinig ito ng 10, nagsimula silang mainis kina Tyago at Juan.
MAR 10:42 - Pero nang palapitin sila ni Jesus ay sinabi Niya sa kanila, "Alam n'yo ba na ang mga sa tingin nilang dapat mamuno sa mga dayuhang bansa ay sapilitan silang pinapasunod at ang mga dakilang tao nila ang naghahari sa kanila?
MAR 10:43 - Pero di kayo dapat ganito sa isa't isa. Sa halip, sinumang gustong maging dakila sa inyo, ay siyang magiging lingkod n'yo.
MAR 10:44 - At sinuman sa inyo na gustong maging una, ay magiging lingkod ng lahat.
MAR 10:45 - Dahil maski na ang Anak ng Tao ay dumating di para paglingkuran, kundi para maglingkod at ibigay ang sarili Niya na pantubos para sa nakararami."
MAR 10:46 - At nakarating sila sa Jerico. At nang papaalis na sila mula sa Jerico kasama ang mga alagad Niya at nang napakaraming tao, ang bulag na si Bartimeo, anak ni Timeo ay nakaupo sa gilid ng kalsada na namamalimos.
MAR 10:47 - At nang marinig niya na si Jesus na Nazareno iyon, nagsimula siyang magsisigaw at magsabing, "Jesus, ang Anak ni David, mahabag po Kayo sa akin!"
MAR 10:48 - At sinaway siya ng karamihan para patahimikin siya, pero mas lalo pa siyang sumigaw ng malakas, "Anak ni David, kahabagan n'yo po ako!"
MAR 10:49 - Kaya't paghinto ni Jesus ay nagsabi na tawagin siya. At tinawag nga nila ang bulag sabay sabi sa kanya, "Huminahon ka. Tumayo ka. Tinatawag ka Niya."
MAR 10:50 - At hinagis niya ang balabal niya. Pagtayo ay nagpunta siya palapit kay Jesus.
MAR 10:51 - At pagsagot ay sinabi sa kanya ni Jesus, "Ano'ng gusto mong gawin Ko para sa'yo?" At sinabi sa Kanya ng bulag na lalaki, "Panginoon, na ako po'y makakita."
MAR 10:52 - At sinabi sa kanya ni Jesus, "Umuwi ka na. Ang pananalig mo ang nagpagaling sa'yo." At biglang nagbalik ang kanyang paningin at sumunod siya kay Jesus sa gitna ng kalsada.
MAR 11:1 - At nang papalapit na sila sa Jerusalem, sa bandang Betfage at Betania, sa direksyon ng Bundok ng Olibo, nagpadala Siya ng dalawa sa mga alagad Niya,
MAR 11:2 - at sinabi Niya sa kanila, "Pumunta kayo sa loob ng baranggay na nasa harapan n'yo at pagkapasok n'yo sa loob nito ay may makikita kayo agad na bisirong asnong nakatali na di pa nasasakyan ng tao. Pagkalag n'yo dito, kunin n'yo.
MAR 11:3 - At kung may magsabi sa inyo, 'Bakit n'yo 'to ginagawa?' Sabihin n'yo na kailangan siya ng Panginoon at ibabalik din siya agad dito."
MAR 11:4 - Nagpunta nga sila roon, at nakita ang bisirong asno sa may kanto sa labas na nakatali sa tabi ng pintuan, at kinalagan nila ito.
MAR 11:5 - At may ilang nakatayo doon na nagsabi sa kanila, "Bakit n'yo kinakalagan 'yang bisirong asno?"
MAR 11:6 - Pero sinagot nila ang mga ito kung paano sila inutusan ni Jesus, at pinayagan sila.
MAR 11:7 - Kaya't dinala nila ang bisirong asno sa tabi ni Jesus, at ipinatong nila rito ang mga damit nila, at umupo Siya sa ibabaw nito.
MAR 11:8 - Marami ding naglatag ng kanilang mga damit sa ibabaw ng kalsada, at ang iba ay nagputol pa ng mga madahong sanga mula sa mga puno, saka ikinalat nila sa ibabaw ng daanan.
MAR 11:9 - At ang mga nangunguna kasama ang mga sumusunod ay nagsisigawan. Sinasabi nila, "Mabuhay! Purihin ang dumarating sa pangalan ng Panginoon!
MAR 11:10 - Pagpalain ang kaharian ng ama nating si David, na dumarating sa ngalan ng Panginoon! Mabuhay sa Kataas-taasan!"
MAR 11:11 - Pagkatapos ay pumasok si Jesus sa Jerusalem at dumiretso sa loob ng templo. At matapos tignan ang lahat ng bagay, dahil pagabi na rin nang oras na iyon, lumabas Siya papuntang Betania kasama ang Labindalawa.
MAR 11:12 - At kinabukasan, paglabas nila mula sa Betania, ay nagutom Siya.
MAR 11:13 - At pagkakita Niya sa isang puno ng igos sa kalayuan na may mayabong na dahon, pinuntahan Niya ito baka sakaling may makitang anuman dito. Pero pagdating sa harapan nito ay wala Siyang nakita kundi mga dahon, dahil hindi pa iyon panahon ng mga igos.
MAR 11:14 - Kaya't pagsagot ni Jesus ay sinabi dito, "Mula ngayon wala na sa'yong kakain ng bunga hanggang sa magpakailanman!" At narinig iyon ng mga alagad Niya.
MAR 11:15 - At sa pagdating nila sa Jerusalem, at pagpasok ni Jesus sa loob ng templo, sinimulan Niyang palayasin ang mga nagtitinda at bumibili sa loob ng templo, at pinagtataob Niya ang mga mesa ng mga nagpapalit ng pera at ang mga upuan ng mga nagtitinda ng mga kalapati.
MAR 11:16 - Hindi rin Niya hinayaang makapagdala ng kagamitan ang kahit sinong tao na dadaan sa templo.
MAR 11:17 - At nang magturo ay sinabi sa kanila, "Hindi ba't nasusulat na, ang bahay Ko ay tatawaging Bahay Panalanginan para sa lahat ng mga bansa? Pero ginawa n'yo itong lungga ng mga magnanakaw!"
MAR 11:18 - At narinig ito ng mga dalubhasa sa Biblia at ng mga pinunong pari, kaya't naghanap sila ng paraan kung paano Siya papatayin. Takot kasi sila sa Kanya dahil lahat ng tao ay hangang-hanga sa pagtuturo Niya.
MAR 11:19 - At nang sumapit na ang gabi ay umalis na Siya palabas ng lungsod.
MAR 11:20 - At kinaumagahan, habang naglalakad, nakita nila yung puno ng igos na natuyo na mula sa mga ugat nito.
MAR 11:21 - At nang maalala ni Pedro ay sinabi nito sa Kanya, "Guro, tingnan N'yo! Ang puno ng igos na sinumpa N'yo ay natuyo."
MAR 11:22 - At pagsagot ni Jesus ay sinabi Niya sa kanila, "Magkaroon kayo ng pananalig sa Diyos.
MAR 11:23 - Dahil sinasabi Ko sa inyo ang totoo na sinumang magsabi sa bundok na ito, 'Matanggal ka at malagay ka sa gitna ng dagat!' at di siya nag-alinlangan sa kaibuturan ng puso niya, kundi naniwala siya na ang sinasabi niya ay nagaganap, mangyayari sa kanya ang anumang sinabi niya.
MAR 11:24 - Dahil dito ay sinasabi Ko sa inyo na sa lahat ng pagkakataon, gaano man karami ang hinihiling n'yo sa pananalangin, maniwala kayo na tinatanggap n'yo na, at iyon nga'y mangyayari sa inyo.
MAR 11:25 - At pagka tumayo kayo para manalangin, magpatawad muna kayo kung mayroon kayong anumang hinanakit laban sa kanino man, para rin ang Ama n'yo na nasa kalangitan ay patawarin kayo sa mga pagkukulang n'yo.
MAR 11:26 - Pero kung di kayo nagpapatawad, hindi rin magpapatawad ang Ama n'yo na nasa kalangitan sa mga pagkukulang n'yo."
MAR 11:27 - At bumalik uli sila sa Jerusalem. At habang naglalakad Siya sa loob ng templo, naglapitan sa Kanya ang mga pinunong pari, at ang mga dalubhasa sa Biblia, saka ang mga matatandang pinuno.
MAR 11:28 - At sinabi nila sa Kanya, "Sa kaninong kapangyarihan ginagawa Mo ang mga ito? At sino ang nagbigay Sa'yo ng karapatang ito para gawin Mo ang mga bagay na ito?"
MAR 11:29 - At pagsagot ni Jesus ay sinabi sa kanila, "Tatanungin Ko rin kayo tungkol sa isang paksa at pag nasagot n'yo Ko ay sasabihin Ko rin sa inyo sa kaninong kapangyarihan Ko ginagawa ang mga bagay na ito.
MAR 11:30 - Ang Paglulublob ni Juan, mula ba ito sa langit, o mula sa mga tao? Sagutin N'yo Ko."
MAR 11:31 - At nagdiskusyon sila sa isa't isa. Sinabi nila, "Kung sasabihin natin na 'Mula sa Langit', sasabihin N'ya, 'Eh kung ga'non, bakit di kayo naniwala sa kanya?'
MAR 11:32 - Pero kung sasabihin nating, 'Mula sa mga tao...'" Takot naman sila sa mga tao dahil lahat ay itinuturing si Juan bilang isang tunay na propeta.
MAR 11:33 - At pagsagot ay sinabi nila kay Jesus, "Hindi namin alam." Kaya't pagsagot ni Jesus ay sinabi sa kanila, "Hindi Ko rin sasabihin sa inyo sa kaninong kapangyarihan Ko ginagawa ang mga bagay na ito."
MAR 12:1 - At nagsimula Siyang magsalita sa kanila gamit ang mga talinghaga: "May isang taong nagtanim ng ubasan, at naglagay siya dito ng bakod, tapos ay naghukay siya ng pisaan ng ubas, at nagtayo siya ng isang torre. Pagkatapos ay pinagkatiwala n'ya ito sa mga magbubukid at siya'y nangibang-bansa.
MAR 12:2 - At pagdating ng panahon ay nagpadala siya ng tauhan papunta sa mga magbubukid para kunin niya mula sa mga magbubukid ang mula sa bunga ng ubasan.
MAR 12:3 - Pero sinunggaban nila ito, binugbog nila, at pinaalis na walang kadala-dala.
MAR 12:4 - At nagpadala uli siya papunta sa kanila ng isa pang tauhan. Ito rin ay binato nila, hinampas sa ulo, at pinalayas matapos pahiyain.
MAR 12:5 - At muli siyang nagpadala ng isa pa. Siya rin ay pinatay nila. At marami pang iba; ang iba'y binubugbog, at iba'y talagang pinapatay.
MAR 12:6 - Gayun pa man, dahil may isa siyang lalaking anak, ang pinakamamahal niya, pinadala niya rin ito papunta sa kanila sa huling pagkakataon. Sinabi niya na, "Igagalang nila ang anak ko."
MAR 12:7 - Pero sinabi ng mga manggagawang iyon sa isa't isa na, 'Ito ang tagapagmana! Halikayo, patayin natin siya at mapapasa atin na ang mana.'
MAR 12:8 - At sinunggaban nila siya, pinatay at itinapon nila sa labas ng ubasan.
MAR 12:9 - Ano kaya ang gagawin ng may-ari ng ubasan? Darating siya at pagpapapatayin ang mga magbubukid, pagtapos ay ibibigay niya ang ubasan sa iba.
MAR 12:10 - At hindi n'yo ba nabasa ang Kasulatang ito, 'Batong di tinanggap ng mga nagtatayo ng gusali, ito ang siyang naging pangunahing batong-sandigan.
MAR 12:11 - Ang nangyaring ito ay mula sa Panginoon at kamangha-mangha ito sa ating paningin?'"
MAR 12:12 - At naghanda na silang dakipin Siya pero takot lang sila sa mga tao, dahil alam nilang patama sa kanila ang talinghagang sinabi Niya. At nang pabayaan Siya ay umalis na lang sila.
MAR 12:13 - At nagpadala sila papunta sa Kanya ng piling mga Pariseo at ilan sa mga opisyal ni Herodes para hulihin nila Siya sa pagsasalita.
MAR 12:14 - At pagdating ng mga ito ay sinabi nila sa Kanya, "Guro, alam po naming totoo kayo at wala kayong takot patungkol sa anuman. Dahil hindi N'yo tinitignan ang panlabas na itsura ng tao kundi'y nagtuturo ng kalooban ng Diyos ng may katotohanan. Tama po ba na magbigay ng buwis kay Cesar o hindi?
MAR 12:15 - Dapat po ba tayong magbigay o hindi po dapat tayo magbigay? Pero ng malaman ang kanilang pagkukunwari ay sinabi Niya sa kanila, "Bakit n'yo ako sinusubukan? Dalhan n'yo ko ng denario para matignan ko."
MAR 12:16 - At nagdala sila nito. Pagtapos ay sinabi Niya sa kanila, "Kanino ang mukha at ang tatak na ito?" At sinabi nila sa Kanya, "Kay Cesar."
MAR 12:17 - At pagsagot ni Jesus ay sinabi Niya sa kanila, "Ibalik n'yo kay Cesar ang mga bagay na kay Cesar, at sa Diyos ang mga bagay na sa Diyos." At namangha sila sa Kanya.
MAR 12:18 - At lumapit sa Kanya ang mga Saduseo na nagsasabing walang Pagbangon ng mga Patay. At nang tanungin nila Siya ay nagsabing,
MAR 12:19 - "Guro, isinulat ni Moises para sa atin na kapag namatay ang isang lalaking kapatid at iwanan ang asawa, at wala namang naiwang mga anak, na dapat kupkupin ng kapatid nitong lalake ang kanyang asawa, at magtaguyod ng binhi para sa kapatid niyang lalake.
MAR 12:20 - May pitong magkakapatid at kumuha ng asawa yung panganay at namatay na walang iniwang binhi.
MAR 12:21 - Kinupkop ngayon siya ng pangalawa at namatay. Pero hindi rin ito nag-iwan ng binhi. Ganoon din ang pangatlo.
MAR 12:22 - At kinupkop siya ng pito pero di nakapag-iwan ng binhi. Sa kahuli-hulihan, namatay na rin ang babae.
MAR 12:23 - Kaya naman sa panahon ng Pagbangon ng mga Patay kapag sila'y bumangon, sino sa kanila ang magiging asawa ng babae gayong silang pito ay naging asawa niya?"
MAR 12:24 - Pero pagsagot ni Jesus ay sinabi Niya sa kanila, "Di ba't dito kayo nagkakamali, dahil hindi n'yo naiintindihan ang Biblia ni ang kapangyarihan ng Diyos?
MAR 12:25 - Dahil pag sila'y nagbangon mula sa mga patay, hindi na sila nagpapakasal o di kaya'y ibinibigay para ikasal, kundi sila'y katulad na ng mga anghel na nasa langit.
MAR 12:26 - Tungkol naman sa mga patay na bumabangon sila - hindi n'yo ba nabasa sa loob ng aklat ni Moises sa bahagi ng mababang puno kung paano siya kinausap ng Diyos na nagsabing, 'Ako ang Diyos ni Abraham, at ang Diyos ni Isaac, at ang Diyos ni Jacob?'
MAR 12:27 - Hindi Siya ang Diyos ng mga patay, kundi ang Diyos ng mga nabubuhay. Kaya't malaki ang pagkakamali ninyo."
MAR 12:28 - At lumapit ang isa sa mga dalubhasa sa Biblia matapos silang magtalakayan. Matapos makita kung gaano kahusay ang pagkakasagot Niya sa kanila, nagtanong ito sa Kanya, "Ano po ang pinakamahalaga sa lahat ng Kautusan?"
MAR 12:29 - At sinagot siya ni Jesus na, "Ang pinakamahalaga sa lahat ng Kautusan ay, 'Dinggin mo, Israel, ang Panginoong Diyos natin ay nag-iisang Panginoon.
MAR 12:30 - At mamahalin mo ang Panginoon mong Diyos nang buong puso mo, at nang buong kaluluwa mo, at nang buong pag-iisip mo, at nang buong lakas mo.' Ito ang pinakamahalagang utos.
MAR 12:31 - At ang pangalawa naman ay katulad nito, 'Mamahalin mo ang kapwa mo gaya ng iyong sarili.' Wala nang iba pang utos na hihigit sa mga ito."
MAR 12:32 - At sinabi sa Kanya nung dalubhasa sa Biblia, "Magaling po Guro! Naaayon po sa katotohanan ang sinabi N'yo na ang Diyos ay nag-iisa at wala nang iba pa maliban sa Kanya.
MAR 12:33 - At ang mahalin Siya nang buong puso, at nang buong kaunawaan, at nang buong kaluluwa, at nang buong lakas, at ang mahalin ang kapwa gaya ng sarili ay higit pa ang halaga sa lahat ng mga sinunog na handog at mga alay."
MAR 12:34 - At nang makita siya ni Jesus, kung gaano karunong ang kanyang sagot, sinabi Niya rito, "Hindi ka na nalalayo mula sa Kaharian ng Diyos." Pagtapos nito'y wala nang nagtangkang magtanong pa sa Kanya.
MAR 12:35 - At habang nagtuturo sa loob ng templo, pagsagot ni Jesus ay sinabi Niya, "Paano masasabi ng mga dalubhasa sa Biblia na ang Kristo ay anak ni David?
MAR 12:36 - Dahil sinabi mismo ni David sa pamamagitan ng Espiritung Banal, 'Sinabi ng Panginoon sa Panginoon Ko, Maupo Ka sa kanan Ko hanggang sa gawin Kong tungtungan ng paa Mo ang mga kaaway Mo.'
MAR 12:37 - Sa makatuwid, si David mismo ay tinatawag Siyang Panginoon. Kaya't paano Siya magiging anak niya?" At ang maraming taong nagkakatipon ay masayang nakinig sa Kanya.
MAR 12:38 - At sinabi Niya sa kanila sa kalagitnaan ng pagtuturo Niya, "Mag-ingat kayo mula sa mga dalubhasa sa Biblia na mahilig maglakad suot ang magagarang damit kasama ng mga pagbati sa gitna ng mga pampublikong pagtitipon,
MAR 12:39 - at mga pangunahing upuan sa gitna ng mga simbahan, at mga espesyal na upuan sa gitna ng mga pistahan,
MAR 12:40 - iyong mga lumalamon sa mga bahay ng mga balo at sa hangad na sumikat ay nananalangin sa publiko ng pagkakahaba-haba. Tatanggapin nila ang mas mabigat na kaparusahan!"
MAR 12:41 - At pagkaupo ni Jesus sa tapat ng kabang-yaman, tinignan Niya kung paano naglalagay ng pera ang mga tao sa loob ng kabang-yaman. At maraming mayayaman ang naglagay ng malalaking halaga.
MAR 12:42 - At pagdating ng isang pobreng balong babae, naghulog siya ng dalawang maliit na mamera na katumbas ng sinko.
MAR 12:43 - At nang tawagin ang Kanyang mga alagad ay sinabi Niya sa kanila, "Sinasabi Ko sa inyo ang totoo na ang pobreng babaing balong ito ay naglagay ng higit pa sa lahat ng mga naghulog sa loob ng kabang-yaman.
MAR 12:44 - Lahat kasi ay naghulog lang mula sa mga sobra nila. Pero siya, sa kabila ng kanyang kahirapan, ay inilagay ang lahat ng mayroon siya, ang kabuoan ng kanyang kabuhayan."
MAR 13:1 - At habang lumalabas Siya mula sa templo, sinabi sa Kanya ng isa sa mga alagad Niya, "Guro, tignan N'yo kung anong klaseng mga bato at anong klaseng mga gusali!"
MAR 13:2 - At pagsagot ni Jesus ay sinabi sa kanya, "Nakikita mo iyang mga naglalakihang gusali? Walang-walang maiiwan ditong bato sa ibabaw ng isa pang bato na hinding-hindi mabubuwag!"
MAR 13:3 - At habang Siya'y nakaupo sa ibabaw ng bundok ng Olibo kaharap ng templo, tinanong Siya ng sarilinan nina Pedro, at Tyago, pati ni Juan at Andres,
MAR 13:4 - "Sabihin N'yo po sa amin, kailan po ba mangyayari ang mga bagay na ito at ano po ang palatandaan kung kailan malapit nang matupad ang lahat ng ito?"
MAR 13:5 - At pagsagot sa kanila ni Jesus ay nagsimula Siyang magsabi, "Mag-ingat kayo, para di kayo madaya ninuman.
MAR 13:6 - Dahil maraming magsusulputan gamit ang pangalan Ko na magdedeklarang Ako sila, at marami silang ililigaw.
MAR 13:7 - At pag nakarinig kayo ng mga digmaan at bali-balita ng mga digmaan, huwag kayong mabahala dahil dapat lang mangyari ang mga ito, pero hindi pa ito ang katapusan,
MAR 13:8 - dahil makikipagdigmaan ang bansa laban sa bansa, at kaharian laban sa kaharian. Magkakaroon din ng mga paglindol sa iba't ibang lugar, at magkakaroon ng mga taggutom at mga kaguluhan. Simula pa lamang ang mga ito ng mga paghihirap.
MAR 13:9 - Pero tutukan n'yo ang isa't isa dahil dadalhin nila kayo sa gitna ng mga kapulungan, at gugulpihin kayo sa loob ng mga simbahan. Bukod pa rito, patatayuin nila kayo sa harap ng mga gobernador at mga hari alang-alang sa Akin, bilang patotoo sa kanila.
MAR 13:10 - Pero ang Masayang Balita ay dapat munang maiproklama sa lahat ng bansa.
MAR 13:11 - At pagka dinala nila kayo para hatulan, huwag ninyong alalahanin ora mismo ni pag-isipan n'yo ng mabuti ang sasabihin n'yo. Sa halip, kung anuman ang ibigay Niya sa inyo sa oras na iyon, yun ang sabihin n'yo, dahil hindi kayo ang siyang nagsasalita, kundi ang Espiritung Banal.
MAR 13:12 - Magtataksil rin ang kapatid sa kapatid hanggang sa kamatayan, ganoon din ang ama sa anak. Ang mga anak din ay lalaban sa mga magulang at ipapapatay sila.
MAR 13:13 - At kamumuhian kayo ng lahat dahil sa pangalan Ko, pero ang manatiling tapat hanggang wakas ang siyang maliligtas.
MAR 13:14 - Pero pag nakita n'yo ang kasuklam-suklam na magdudulot ng pagkawasak na nakatayo kung saan hindi ito dapat, na sinabi ni propetang Daniel, (unawain ng nagbabasa) sa puntong iyon lumikas papunta sa kabundukan ang mga nasa Judea.
MAR 13:15 - At huwag nang bumaba pa sa loob ng bahay ang nasa bubungan, ni pumasok pa dito para kumuha ng anuman mula sa bahay niya.
MAR 13:16 - At ang mga nasa bukid ay huwag nang lumingon sa mga bagay sa likuran para kunin ang damit niya.
MAR 13:17 - Lagot rin ang mga may dinadala sa sinapupunan at ang mga nagpapasuso sa gitna ng mga araw na iyon!
MAR 13:18 - Pero ipanalangin ninyo na ang paglikas n'yo ay hindi mangyari sa panahon ng taglamig.
MAR 13:19 - Dahil magkakaroon sa mga araw na iyon ng isang klase ng kahirapan na ang katulad ay hindi pa nangyari mula sa kauna-unahang nilalang na ginawa ng Diyos hanggang sa kasalukuyan, at hinding-hindi na mangyayari pa.
MAR 13:20 - At kung hindi pinaigsi ng Panginoon ang mga araw, walang sinumang nilalang ang maliligtas. Pero alang-alang sa mga hinirang na Kanyang pinili, pinaigsi Niya ang mga araw.
MAR 13:21 - At saka kung may magsabi sa inyo, 'Tignan n'yo, andito ang Kristo!' o 'Tignan n'yo, andoon!' Huwag kayong maniwala
MAR 13:22 - dahil magsusulputan ang mga pekeng Kristo at mga pekeng propeta saka magpapakita sila ng mga senyales at nakakamanghang bagay para sila'y makapanlinlang, kung maaari, kahit pa sa mga hinirang.
MAR 13:23 - Kaya't mag-ingat kayo. Tignan n'yo, sinabi Ko na sa inyo ang lahat.
MAR 13:24 - Pero sa kalagitnaan ng mga araw na iyon, pagkatapos ng kahirapang ito, magdidilim ang araw at ang buwan ay di magbibigay ng liwanag niya,
MAR 13:25 - at ang mga bituwin sa langit ay maglalaglagan at ang mga kapangyarihan sa gitna ng kalangitan ay mayayanig.
MAR 13:26 - At sa puntong iyon makikita nila ang Anak ng Tao na dumarating sa gitna ng kaulapan ng may dakilang kapangyarihan at kaluwalhatian.
MAR 13:27 - At sa puntong iyon ipapadala Niya ang mga anghel Niya at pagsasama-samahin nila ang mga hinirang Niya mula sa apat na hangin, mula sa kadulu-duluhan ng daigdig hanggang sa kadulu-duluhan ng langit.
MAR 13:28 - Ngayon, matuto kayo mula sa talinghaga ng puno ng igos: Kapag ang tangkay nito ay naging malambot na at sumisibol na ang mga dahon, alam n'yo na ang tag-araw ay malapit na.
MAR 13:29 - Gayundin naman kayo, kapag nakita n'yong dumarating na ang mga bagay na ito, alam n'yo na ito ay malapit na, nasa pintuan lang.
MAR 13:30 - Sinasabi ko sa inyo ang totoo, na ang generasyong iyon ay hinding-hindi mauubos hangga't lahat ng mga bagay na ito ay maisakatuparan.
MAR 13:31 - Ang langit at ang lupa ay maglalaho, pero ang mga salita ko ay hinding-hindi maglalaho.
MAR 13:32 - Pero patungkol sa araw at sa oras na iyon ay walang nakakaalam, kahit pa ang mga anghel na nasa langit o ang Anak, maliban sa Ama.
MAR 13:33 - Mag-ingat, magbantay at manalangin kayo, dahil hindi n'yo alam kung kailan ang itinakdang panahon.
MAR 13:34 - Parang isang tao na nang mangibang bansa ay iniwan ang bahay niya at ibinigay sa mga tauhan niya ang kapangyarihang mamahala, at kung ano ang gagawin ng bawat isa sa kanila, at inutusan ang gwardia na magbantay.
MAR 13:35 - Kaya't magbantay kayo dahil hindi n'yo alam kung kailan darating ang may-ari ng bahay - kung sa gabi, o sa hatinggabi, o sa pagtilaok ng manok, o sa umaga,
MAR 13:36 - Kundi, baka sa bigla niyang pagdating, ay maabutan niya kayong natutulog.
MAR 13:37 - At ang sinasabi Ko sa inyo ay sinasabi Ko sa lahat, Magbantay!
MAR 14:1 - At matapos ang dalawang araw ay Pista na ng Paskua at ng Tinapay na Walang Lebadura. Naghahanap pa rin ng paraan ang mga pinunong pari at ang mga dalubhasa sa Biblia kung paano Siya huhulihin sa mapanlinlang na paraan para maipapatay Siya.
MAR 14:2 - Pero sinabi nila, "Huwag sa kalagitnaan ng pista, kung hindi ay magkakaroon ng kaguluhan mula sa mga tao."
MAR 14:3 - Samantala, habang nakaupo Siya sa loob ng bahay ni Simong alyas ketongin sa Betania, may isang babae ang nagpunta doon na may dalang lalagyan ng purong langis ng Nardo na napakamahal. At matapos basagin ang lalagyan ay ibinuhos nito sa tuktok ng ulo Niya.
MAR 14:4 - At may mga ilan doon ang naghimutok sa kani-kanilang mga sarili at nagsabing, "Ano'ng dahilan ng pagsasayang nangyari sa mabangong langis na ito?
MAR 14:5 - Dahil pwede pa iyang mabili ng higit sa tatlong daang denaryo at mapamahagi sa mga mahihirap." At pinagalitan nila ang babae.
MAR 14:6 - Pero sinabi ni Jesus, "Hayaan n'yo siya. Bakit n'yo siya hinuhusgahan ng masama? Gumawa siya ng isang magandang bagay para sa akin.
MAR 14:7 - Dahil lagi kayong may kasama na mahihirap at kaya n'yo silang gawan ng kabutihan kahit kailan n'yo gusto, ngunit hindi n'yo Ako laging kasama.
MAR 14:8 - Ibinigay niya ang mayroon siya. Pumunta siya rito ng mas maaga sa inaasahan para pahiran ng langis ang Aking katawan bilang paghahanda sa Aking libing.
MAR 14:9 - Sinasabi ko sa inyo ang totoo, itong ginawa niya ay mababanggit rin saan man maiproklama ang Masayang Balitang ito sa buong mundo bilang paggunita sa kanya."
MAR 14:10 - At si Judas na Iscariote, isa sa 12, ay umalis papunta sa mga pinunong pari para Siya'y ipagkanulo sa kanila.
MAR 14:11 - At nagdiwang sila nang malaman ito at nangako silang bibigyan siya ng pabuya. At nag-isip na siya ng magandang pagkakataon para traydorin Siya.
MAR 14:12 - At sa unang araw ng Tinapay na Walang Lebadura, kung kailan kinakatay nila ang kordero ng Paskua, sinabi sa Kanya ng mga alagad Niya, "Saan N'yo po gustong pumunta nang makapaghanda kami para makakain Kayo ng Paskua?"
MAR 14:13 - At nagpadala Siya ng dalawa sa mga alagad Niya at sinabi Niya sa kanila, "Pumunta kayo sa gitna ng lungsod at may sasalubong sa inyong lalaki na may bitbit na isang bangang tubig. Sundan n'yo siya.
MAR 14:14 - At kung saan man siya pumasok, sabihin n'yo sa may-ari ng bahay na sinasabi ng Guro, 'Nasaan na ang kwartong pambisita kung saan Ako kakain ng Paskua kasama ng mga alagad Ko?'
MAR 14:15 - At ipapakita niya sa inyo ang malaking kwarto sa itaas na kumpleto sa gamit at handa na. Doon kayo maghanda para sa atin."
MAR 14:16 - Kaya't umalis ang mga alagad Niya at pumunta sa gitna ng lungsod. At natuklasan nila tulad ng pagkakasabi Niya sa kanila at naghanda sila para sa Paskua.
MAR 14:17 - At pagdating kinagabihan, nagpunta Siya roon kasama ang 12.
MAR 14:18 - At habang sila'y nakaupo at kumakain, sinabi ni Jesus, "Sinasabi Ko sa inyo ang totoo na isa sa inyo na kasama Kong kumakain ay magtataksil sa Akin."
MAR 14:19 - At sila'y nagsimulang mabagabag, at isa-isang nagsabi sa Kanya, "Ako po ba?", gayun din naman ang iba, "Ako po ba?"
MAR 14:20 - At pagsagot ay sinabi Niya sa kanila, "Isa mula sa 12 na kasama Kong sumasawsaw sa gitna ng pinggan. 
MAR 14:21 - Totoong papanaw ang Anak ng Tao ayon sa sinulat tungkol sa Kanya, pero lagot naman ang taong iyon na kinasangkapan sa pagtataksil sa Anak ng Tao. Mabuti pa sa taong iyon kung hindi na siya ipinanganak pa!"
MAR 14:22 - At habang kumakain sila, kumuha ng tinapay si Jesus, nagpuri, pinutol ito, tapos ay ipinamigay sa kanila at sinabi, "Kunin n'yo, kainin n'yo. Ito ang katawan Ko."
MAR 14:23 - At pagkuha sa baso ay nagpasalamat. Ibinigay Niya sa kanila at uminom silang lahat mula roon.
MAR 14:24 - At sinabi Niya sa kanila, "Ito ang dugo Ko para sa Bagong Kasunduan na ibinubuhos sa kapakanan ng nakararami.
MAR 14:25 - Sinasabi Ko sa inyo ang totoo na hinding-hindi na Ako iinom pa mula sa bunga ng ubas hanggang sa araw na iyon, kung saan iinumin ko itong bago sa loob ng Kaharian ng Diyos."
MAR 14:26 - At pagkaawit ng isang himno ay dumiretso na sila papunta sa bundok ng Olibo.
MAR 14:27 - At sinabi sa kanila ni Jesus na, "Ngayong gabi, lahat kayo'y mawawalan ng tiwala sa Akin. Dahil naisulat, 'Patutumbahin ko ang pastol at magsisikalat ang mga tupa.'
MAR 14:28 - Pero pagkatapos Kong magbangon, mauuna Ako sa inyo papunta ng Galilea."
MAR 14:29 - Pero sinabi ni Pedro sa Kanya, "Kahit pa ang lahat ay mawalan ng tiwala, gayun pa man, mananatili akong tapat."
MAR 14:30 - At sinabi sa kanya ni Jesus, "Sinasabi ko sa'yo ang totoo na ngayong araw, sa kalagitnaan ng gabing ito, bago tumilaok ang manok ng makalawang beses ay tatlong ulit mo akong itatatwa."
MAR 14:31 - Pero mas diniinan niya ang pagsasalita, "Kung kailangang mamatay akong kasama N'yo, hinding-hindi ko Kayo itatatwa sa ano pa mang paraan!" At ganito rin ang sinabi nilang lahat.
MAR 14:32 - At dumating sila sa lugar na kung tawagin ay Getsemane. Tapos, sinabi Niya sa mga alagad Niya, "Maupo kayo dito habang nananalangin ako."
MAR 14:33 - At isinama Niya si Pedro, at si Tyago, pati na si Juan. Pagtapos ay nagsimula Siyang makaramdam ng matinding takot at kapighatian.
MAR 14:34 - Kaya't sinabi Niya sa kanila, "Sobra-sobra ang pagkabagabag ng kaluluwa ko na halos ikamatay Ko! Maghintay kayo dito at magbantay."
MAR 14:35 - At pagka abante ng kaunti, dumapa Siya sa ibabaw ng lupa, at nanalangin Siya na kung maaari ay lampasan na lang Siya ng oras na iyon.
MAR 14:36 - At sinabi Niya, "Ama, Ama, magagawa N'yo po ang lahat ng bagay. Alisin N'yo po ang inuming ito mula sa Akin, ngunit hindi kagustuhan Ko ang masunod, kundi ang sa Inyo."
MAR 14:37 - At bumalik Siya at natagpuan Niya silang natutulog, kaya't sinabi Niya kay Pedro, "Simon, natutulog ka na. Wala ka bang lakas na magbantay ng isang oras?
MAR 14:38 - Magbantay kayo at manalangin, nang sa ga'non ay hindi kayo malagay sa gitna ng tukso. Totoong gustong sumunod ng espiritu, pero ang laman ay mahina.
MAR 14:39 - At pag-alis ay nanalangin Siyang muli tulad sa salitang sinabi Niya.
MAR 14:40 - Pero pagbalik ay natagpuan Niya sila na muling natutulog, dahil ang mga mata nila ay hirap nang dumilat at hindi nila alam ang isasagot nila sa Kanya.
MAR 14:41 - At bumalik Siya nang pangatlong beses at sinabi Niya sa kanila, "Hanggang ngayon ay natutulog at nagpapahinga pa rin kayo. Tama na. Dumating na ang oras. Tignan n'yo, ipagkakanulo na ang Anak ng Tao papunta sa mga kamay ng masasama.
MAR 14:42 - Bangon na kayo! Paalis na tayo. Tignan n'yo, palapit na ang magtataksil sa Akin."
MAR 14:43 - At habang nagsasalita pa Siya, agad na dumating si Judas, isa sa 12, at kasama niya ang napakaraming taong may mga dalang mga sandata at batuta. Galing sila sa mga pinunong pari, at sa mga dalubhasa sa Biblia, tsaka sa mga matatandang pinuno.
MAR 14:44 - At ang nagkakanulo sa Kanya ay nagbigay ng palatandaan sa kanila na nagsabing, "Sinumang halikan ko, Siya na 'yon. Kunin n'yo Siya at dalhin n'yo ng maayos."
MAR 14:45 - At pagdating ay biglang lumapit sa Kanya habang â€‹sinasabi nito, "Guro, guro!" sabay halik ng paggalang sa Kanya.
MAR 14:46 - Kaya't sinunggaban nila Siya at inaresto Siya,
MAR 14:47 - Pero may isa sa mga nakatayo ang bumunot ng patalim at tinaga ang tauhan ng presidente ng kaparian at naputol nito ang taynga niya.
MAR 14:48 - At pagsagot ni Jesus ay sinabi sa kanila, "Para namang pumunta kayo laban sa isang magnanakaw at may dala-dala pa kayong mga sandata at mga batuta para arestuhin Ako.
MAR 14:49 - Araw-araw n'yo Kong kasama sa loob ng templo na nagtuturo at hindi n'yo Ko inaresto. Pero dapat na matupad ang mga Kasulatan."
MAR 14:50 - At tumakbo silang lahat at iniwan Siya.
MAR 14:51 - At may isang binatilyong sumunod sa Kanya na nakabalot ng linong tela ang hubad na katawan. Sinunggaban din siya ng mga binatilyong nandoon.
MAR 14:52 - Pero iniwan niya ang linong damit sabay takbo na hubo't hubad palayo sa kanila.
MAR 14:53 - At dinala nila si Jesus papunta sa presidente ng kaparian, at nagtipon sa kanya ang lahat ng mga pinunong pari, at ang mga matatandang pinuno pati ang mga dalubhasa sa Biblia.
MAR 14:54 - At sinundan Siya ni Pedro mula sa kalayuan, hanggang sa loob papunta sa bakuran ng pangulo ng kaparian. At naupo siya kasama ng mga katiwala at siya'y nagpainit sa tabi ng liwanag.
MAR 14:55 - At ang mga pinunong pari pati ang kabuuan ng kapulungan ay naghanap ng testigo laban kay Jesus sa layong patayin Siya, pero wala silang makita.
MAR 14:56 - Marami kasing nagpapahayag ng mga pekeng testimoniya laban sa Kanya, pero hindi nagtutugma ang mga pahayag nila.
MAR 14:57 - At may ilan na paglapit ay nagpahayag ng pekeng testimonya laban sa Kanya na nagsabing,
MAR 14:58 - "Narinig namin na sinabi Niyang, 'Bubuwagin Ko ang templong ito na ginawa gamit ang mga kamay, at sa loob ng tatlong araw ay magtatayo Ako ng isang hindi ginawa gamit ang mga kamay.'"
MAR 14:59 - Pero hindi pa rin nagtugma ang mga testimonya nila.
MAR 14:60 - At pagtayo ng presidente ng kaparian sa gitna ay tinanong niya si Jesus. Sabi niya, "Hindi Ka sumasagot sa kahit ano! Ano 'tong mga sinasabi nila laban Sa'yo?"
MAR 14:61 - Pero tumahimik lang Siya at di sumagot. Muli pa Siyang tinanong ng presidente ng kaparian at sinabi sa Kanya, "Ikaw ba ang Kristo, ang Anak ng Kapuri-puri?"
MAR 14:62 - Pero Sinabi ni Jesus, "Ako nga, at makikita niyo ang Anak ng Tao na nakaupo sa kanan ng Makapangyarihan, at dumarating sa gitna ng kaulapan sa langit!"
MAR 14:63 - Kaya't pinunit ng presidente ng kaparian ang mga damit niya sabay sinabi, "Bakit kailangan pa nating magkaroon ng mga testigo?
MAR 14:64 - Narinig n'yo ang paglapastangan Niya sa Maykapal! Ano sa tingin n'yo?" At silang lahat ay nagdesisyon laban sa Kanya na dapat Niyang tanggapin ang parusang kamatayan.
MAR 14:65 - At nagsimula ang ilang duraan Siya, sabay tinakpan ang mukha Niya, at inupakan Siya, saka sinabi sa Kanyang, "Magpahayag Ka ng Salita ng Diyos!" At pinagsasampal Siya ng mga kawal gamit ang mga palad nila.
MAR 14:66 - At habang si Pedro ay nasa ibabang palapag ng palasyo, may dumating na isa sa mga katiwalang babae ng presidente ng kaparian.
MAR 14:67 - At nang makita si Pedrong nagpapainit doon, tinitigan niya ito at sinabi, "Ikaw rin yung kasama ni Jesus na Nazareno!"
MAR 14:68 - Pero di siya umamin at sinabing, "Hindi ko alam ni naiintindihan ang iyong sinasabi." At nagpunta siya sa labas papasok sa beranda at tumilaok ang manok.
MAR 14:69 - At pagkita uli sa kanya ng katiwalang babae ay nagsimula nitong sabihin sa mga nakatayo na, "Ito ay mula sa kanila."
MAR 14:70 - Pero muli niya 'tong ikinaila at pagkatapos lang ng ilang sandali, muling sinabi ng mga nakatayo doon kay Pedro, "Totoo ngang galing ka sa kanila dahil ikaw rin ay Galileno at ang pagsasalita mo ay parehas Niya."
MAR 14:71 - At nagsimula na siyang magsalita ng masama at manumpa ng ganito, "Hindi ko kilala ang taong ito na binabanggit n'yo!"
MAR 14:72 - At tumilaok ang manok ng pangalawang beses kaya't naalala ni Pedro ang salitang sinabi sa kanya ni Jesus na, "Bago tumilaok ang manok ng pangalawang beses ay tatlong beses mo 'Kong ikakaila." At nang maisip ito ay humagulgol siya.
MAR 15:1 - At kinaumagahan, agad-agad na nagpatawag ng pagpupulong ang mga pinunong pari kasama ang mga matatandang pinuno, at mga dalubhasa sa Biblia pati na ng buong konseho. Pagkagapos kay Jesus ay inilabas nila Siya at dinala kay Pilato.
MAR 15:2 - At tinanong Siya ni Pilato, "Ikaw ba ang Hari ng mga Judio? At pagsagot Niya ay sinabi rito, "Ikaw na ang nagsasabi."
MAR 15:3 - At naghain ng napakaraming paratang ang mga pinunong pari laban sa Kanya.
MAR 15:4 - At tinanong uli Siya ni Pilato na nagsabing, "Wala Ka bang isasagot? Tignan Mo kung gaano karaming paratang nila laban Sa'yo."
MAR 15:5 - Pero di na sumagot si Jesus, kaya't namangha si Pilato.
MAR 15:6 - Ngayon, kada pista ay nagpapalaya siya para sa kanila ng isang bilanggo, sinuman ang hilingin nila.
MAR 15:7 - At may isa na nagngangalang Barabbas, na nakakulong kasama ng iba pang nagsagawa ng rebelyon. Siya'y namaslang sa gitna ng rebelyong iyon.
MAR 15:8 - At nang magsigawan ang mga tao ay nagsimula silang humiling kung ano ang lagi niyang ginagawa para sa kanila.
MAR 15:9 - Pero sinagot sila ni Pilato at sinabi, "Gusto n'yo ba na palayain ko para sa inyo ang Hari ng mga Judio?"
MAR 15:10 - Alam niya kasi na ipinadakip Siya ng mga pinunong pari dahil sa inggit.
MAR 15:11 - Pero inudyukan ng mga pinunong pari ang mga tao na palayain nalang niya si Barabbas para sa kanila.
MAR 15:12 - Pero nang muling sumagot si Pilato ay sinabi sa kanila, "Ano naman ang gusto n'yong gawin ko sa Kanya na tinatawag n'yong Hari ng mga Judio?"
MAR 15:13 - At muli silang nagsigawan, "Ipako Siya sa krus!"
MAR 15:14 - Kayat sinabi ni Pilato sa kanila, "Ano namang kasamaan ang nagawa Niya?" Pero lalo lang lumakas ang kanilang sigawan, "Ipako Siya sa krus!"
MAR 15:15 - Pero sa kagustuhan ni Pilatong gumawa ng ikatutuwa ng mga tao, pinalaya niya si Barabbas para sa kanila at pinadala niya si Jesus para hagupitin pagtapos ay ipako sa krus.
MAR 15:16 - At dinala Siya ng mga sundalo sa loob ng bulwagan na kung tawagin ay Praetorion at tinawag nila ang buong batalyon.
MAR 15:17 - Pagtapos ay dinamitan nila Siya ng mala-talong na kulay ng damit, at nang makagawa ng isang koronang tinik ay ipinutong ito sa Kanya.
MAR 15:18 - At nagsimula silang bumati sa Kanya, "Mabuhay! Hari ng mga Judio!"
MAR 15:19 - At pinukpok nila Siya sa ulo gamit ang isang tambo, tapos ay dinuraan Siya, at pagluhod ay sinamba nila Siya.
MAR 15:20 - At habang pinaglalaruan nila Siya ay tinanggal nila ang lilang damit mula sa Kanya, at sinuot sa Kanya ang mga damit na pag-aari Niya, at nilabas nila Siya para ipako Siya sa krus.
MAR 15:21 - At may isang Simon na taga Cyrene na dumating mula sa lalawigan at napadaan lang doon. Siya ang ama nila Alexander at Rufus. Pinilit nila ang taong ito para bitbitin ang Kanyang krus.
MAR 15:22 - At dinala nila Siya sa lugar na kung tawagin ay Golgotha, ang ibig sabihin ay, "Lugar ng Bungo."
MAR 15:23 - At binigyan nila Siya ng katas ng ubas na hinaluan ng mira para inumin, pero di Niya ito tinanggap.
MAR 15:24 - At nang maipako Siya ay pinaghatian nila ang mga damit Niya. Nagbunutan pa sila para malaman kung kanino mapupunta ang mga ito.
MAR 15:25 - At alas nuebe ng umaga noon nang maipako Siya sa krus.
MAR 15:26 - At ang pamagat ng hatol sa Kanya na isinulat ay, "ANG HARI NG MGA JUDIO."
MAR 15:27 - At may dalawang magnanakaw pa silang ipinako kasama Niya, isa sa kanan at isa sa kaliwa Niya.
MAR 15:28 - At natupad ang nakasulat sa Biblia na sinasabi, "At Siya'y napabilang kasama ng mga salarin."
MAR 15:29 - At ang mga dumadaan ay iniinsulto Siya na umiiling at sinasabi, "Oh, ang taong wawasak sa templo at magtatayo nito sa loob ng tatlong araw!
MAR 15:30 - Iligtas Mo kaya ang sarili Mo at bumaba Ka mula sa krus!"
MAR 15:31 - At sa ganitong paraan rin ang mga pinunong pari ay nagtawanan sa isa't isa kasama ng mga dalubhasa sa Biblia na nagsabing, "Niligtas Niya ang iba pero di Niya kayang iligtas ang sarili Niya?
MAR 15:32 - Siya'y bumaba ngayon, ang Kristo, ang Hari ng Israel, mula sa krus para masaksihan natin at manampalataya." Ininsulto rin Siya ng mga kasamahan Niyang nakapako.
MAR 15:33 - At pagdating ng tanghaling tapat ay naging madilim sa ibabaw ng buong lupain hanggang alas tres ng hapon.
MAR 15:34 - At pagdating ng alas tres ng hapon ay sumigaw si Jesus ng malakas habang sinasabi, "Eloi, Eloi, lama sabaktani?" na ibig sabihin ay, "Diyos Ko, Diyos Ko, ano'ng dahilan bakit N'yo po Ako pinabayaan?"
MAR 15:35 - At nang marinig ito ng ilan sa mga nakatayo doon, sinabi nila, "Tignan n'yo, tinatawag Niya si Elias."
MAR 15:36 - Pero may isang tumakbo at pinuno ng suka ang espongha, pagtapos ay ikabit ito sa isang sanga ng halaman na ipinainom sa Kanya habang sinasabi, "Antayin natin at tignan kung dadating si Elias para kunin Siya."
MAR 15:37 - At pagsigaw ni Jesus ng malakas, huminga na Siya sa kahuli-hulihang pagkakataon.
MAR 15:38 - At nahati sa dalawa ang kurtina ng Templo mula sa tuktok hanggang sa pinakaibaba.
MAR 15:39 - At nang masaksihan ng kapitan na nakatayo sa harap Niya, kung paano Siya sumigaw at huminga sa kahuli-hulihang pagkakataon, sinabi nito, "Totoong ang Taong ito ay anak ng Diyos!"
MAR 15:40 - At mayroon ding mga babaing nanonood sa kalayuan. Kabilang rin sa mga ito ay sina Mariang Magdalena, at si Mariang ina ni Tyago na mas bata at ni Jose, at si Salome.
MAR 15:41 - Sila din ay sumunod sa Kanya noong Siya'y nasa Galilea at naglingkod sa Kanya, at marami pang iba ang kasama Niyang umakyat sa Jerusalem.
MAR 15:42 - At ngayon, pagsapit ng gabi, dahil iyon ay araw ng paghahanda, isang araw bago ang Pamamahinga,
MAR 15:43 - dumating si Joseng taga Arimatea, isang marangal at makapangyaring senador. Siya mismo ay nag-aabang rin sa Kaharian ng Diyos. Naglakas loob siyang puntahan si Pilato para hilingin ang katawan ni Jesus.
MAR 15:44 - At di makapaniwala si Pilato na talagang patay na Siya, kaya't nang tawagin ang kapitan ay tinanong niya ito kung matagal na Siyang patay.
MAR 15:45 - At nang malaman ito mula sa kapitan, ibinigay niya ang katawan kay Jose.
MAR 15:46 - At pagdala ng pinong telang lino at pagkababa sa Kanya ay binalot Siya nito ng telang lino at nilagay Siya sa loob ng libingang inukit mula sa isang malaking bato. Tapos ay pinagulong ang isang bato sa tapat ng pasukan ng libingan.
MAR 15:47 - At si Mariang Magdalena at Mariang ina ni Jose ay nakita kung saan Siya nakahimlay.
MAR 16:1 - At nang lumipas na ang Pamamahinga, bumili ng mga pabango sina Mariang Magdalena at Mariang ina ni Tyago pati na si Salome, para pagbisita ay mapahiran nila Siya.
MAR 16:2 - At maagang-maaga, sa unang araw ng linggo ay lumakad na sila papunta ng libingan habang sumisikat palang ang araw.
MAR 16:3 - At sinabi nila sa isa't isa, "Sino'ng mag-aalis para sa atin ng bato mula sa pasukan ng libingan?"
MAR 16:4 - Pero pagtingin ay nakita nilang naigulong na ang bato: napakalaki kasi niyon.
MAR 16:5 - At pagpasok sa loob ng libingan ay nakita nila ang isang binatilyong nakaupo sa bandang kanan, na nakasuot ng maputing damit na abot sa paa ang haba. At sila'y nagulat.
MAR 16:6 - At ang sabi niya sa kanila, "Huwag kayong magulat. Hinahanap n'yo si Jesus ang Nazareno na napako sa krus. Bumangon Siya. Wala na Siya rito. Tignan n'yo ang lugar kung saan nila Siya ipinatong.
MAR 16:7 - Pero pag-uwi n'yo ay sabihin n'yo sa mga alagad Niya at kay Pedro na mauuna Siya sa inyo sa loob ng Galilea. Doon n'yo Siya makikita gaya ng sinabi Niya sa inyo.
MAR 16:8 - At ng makalabas ay dali-dali silang umalis mula sa libingan. At kinasihan sila ng takot na may kasamang pagkamangha kaya't hinding-hindi sila nakapagsalita dahil sa takot nila.
MAR 16:9 - Ngayon, pagkabangon ng umaga ng unang araw ng linggo, nagpakita Siya una kay Mariang Magdalena, kung saan nakapagpalayas Siya ng pitong demonyo.
MAR 16:10 - Pag-alis nito roon ay pinamalita nito sa mga naging kasamahan Niya na nagluluksa at nag-iiyakan.
MAR 16:11 - At nang marinig nila na buhay Siya at nagpakita sa kanya, hindi sila naniwala.
MAR 16:12 - At matapos ang mga bagay na nito, nagpakita Siya sa dalawang kasamahan nila sa ibang anyo habang sila'y naglalakad papuntang lalawigan.
MAR 16:13 - At sila, nang makaalis, ay sinabi ito sa mga naiwan, pero di pa rin sila naniwala sa mga ito.
MAR 16:14 - Pagkatapos, nagpakita Siya sa 11 habang sila'y kumakain, at pinagalitan Niya ang kanilang di paniniwala at katigasan ng puso, dahil di sila naniwala sa mga nakakita sa Kanyang nagbangon.
MAR 16:15 - At sinabi Niya sa kanila, "Pumunta kayo sa lahat ng sulok ng daigdig at iproklama n'yo ang Masayang Balita sa lahat ng nilikha.
MAR 16:16 - Ang nanalig at mailublob sa tubig ay maliligtas, pero ang di manalig ay mapaparusahan.
MAR 16:17 - At ang mga palatandaang ito ay susunod sa mga nanalig: sa pamamagitan ng pangalan Ko ay magpapalayas sila ng mga demonyo; magsasalita sila gamit ang mga bagong uri ng lenguwahe;
MAR 16:18 - Dadampot sila ng mga ahas at kung uminom sila ng anumang nakamamatay, hinding-hindi sila nito masasaktan; ipapatong nila ang mga kamay sa mga may sakit at bubuti ang kalagayan ng mga ito.
MAR 16:19 - Kaya't matapos nga silang kausapin ng Panginoon, kinuha na Siya papuntang langit at naupo Siya mula sa kanan ng Diyos.
MAR 16:20 - At nang maka-alis ay nagproklama sila sa lahat ng lugar. Ang Panginoon ang kasamang tumutulong at nagpapatunay sa Salita sa pamamagitan ng mga tandang sumusunod. Amen.
LUC 1:1 - Sa kabila na marami na ang nagsagawang bumuo ng maayos na salaysay nang mga bagay na pinakasiguradong pinaniniwalaan namin,
LUC 1:2 - Kung paanong ang mga bagay na ito'y inihatid rin sa amin ng mga unang nakasaksi at mga napagkatiwalaan ng Salita ng Diyos,
LUC 1:3 - Minabuti ko rin po, dahil kumpleto ang aking kaunawaan ng lahat dulot ng maingat na pagsunod sa lahat ng mga bagay na ito mula sa umpisa, na isulat sa inyo ng may pagkakasunod-sunod, kagalang-galang na Teofilo,
LUC 1:4 - Upang lubusan n'yong maunawaan ang katiyakan nang mga bagay na naituro na sa inyo.
LUC 1:5 - Sa panahon ni Herodes na hari ng Judea, may isang pari na nagngangalang Zacarias, mula sa organisasyon ni Abia. Ang kanyang asawa ay mula sa lahi ni Aaron na nagngangalang Elisabet.
LUC 1:6 - Parehas silang matuwid sa harap ng Diyos at walang bahid dungis silang namumuhay at lumalakad ayon sa lahat ng mga kautusan at turo ng Panginoon.
LUC 1:7 - Wala silang naging anak dahil walang kakayahan si Elisabet na magbuntis, at sila'y matatanda na.
LUC 1:8 - Dumating ang panahon, habang nanunungkulan siya bilang pari sa harap ng Diyos ayon sa pinagkasunduan mula sa kanyang organisasyon,
LUC 1:9 - Na ayon sa nakagawian ng mga pari, ang kanyang tungkulin ay magsunog ng insenso pagpasok niya sa templo ng Panginoon.
LUC 1:10 - Ang buong taong bayan sa labas ay nananalangin sa oras ng insenso.
LUC 1:11 - At nagpakita sa kaniya ang isang anghel ng Panginoon na nakatayo sa kanang bahagi ng altar ng insenso.
LUC 1:12 - Nagulat at sobrang natakot si Zacarias ng makita siya.
LUC 1:13 - Pero sinabi sa kaniya ng anghel, "Huwag kang matakot, Zacarias dahil dininig ang panalangin mo, at ang iyong asawang si Elisabet ay ipagbubuntis ka ng isang lalaking anak, at papangalanan mo siyang Juan.
LUC 1:14 - Magdiriwang ka sa tuwa at marami ding magdiriwang sa kanyang pagsilang.
LUC 1:15 - Dahil magiging dakila siya sa paningin ng Panginoon, at di iinom ng katas ng ubas o anumang alak. Pupuspusin siya ng Banal na Espiritu sa tiyan pa lang ng kanyang ina.
LUC 1:16 - Marami sa mga anak ni Israel ang pagbabalik-loobin niya sa Panginoon nilang Diyos.
LUC 1:17 - Mauuna siyang magpakilala sa Kanya sa espiritu at kapangyarihan ni Elias, para pagbalik-loobin ang mga puso ng mga ama sa mga anak at ang suwail sa karunungan ng matuwid. Gagawin niya ito para itatag ang isang bayang handang humarap sa Panginoon.
LUC 1:18 - Sinabi ni Zacarias sa anghel, "Paano ko malalaman na mangyayari ito gayung ako't ang aking asawa'y masyado nang matatanda?"
LUC 1:19 - Sumagot ang anghel at sinabi sa kanya, "Ako si Gabriel, na nakatayo sa harapan ng Diyos at ako'y pinadala para sabihin at ipaalam sa'yo ang masayang balitang ito.
LUC 1:20 - Tignan mo ngayon, ika'y mapipipi at di makakapagsalita, hanggang sa araw na mangyari ang mga bagay na ito dahil hindi ka naniwala sa aking mga salita, na magaganap sa kanilang kapanahunan."
LUC 1:21 - Naghintay ng matagal ang mga tao kay Zacarias at nagtaka na inabot siya ng napakatagal sa templo.
LUC 1:22 - Pagkalabas niya, hindi siya makapagsalita sa kanila, at naunawaan nila na nakakita siya ng pangitain sa loob ng templo. Sumisenyas lang kasi siya at di na makapagsalita.
LUC 1:23 - Dumating ang panahon na nagampanan na niya ang nakatakdang mga araw ng kanyang tungkulin, at umuwi siya sa kanyang pamilya.
LUC 1:24 - Pagkatapos ng panahong iyon, nagdalang-tao ang asawa niyang si Elisabet at nagkulong siya ng limang buwan. Sinabi niya,
LUC 1:25 - "Ganito ako trinato ng Panginoon, sa mga araw na nagdaan kung saan pinagtuunan Niya ako ng pansin para tanggalin ang aking kahihiyan sa harap ng mga tao."
LUC 1:26 - Pagdating ng ika-anim na buwan pinadala ng Diyos ang anghel na si Gabriel sa isang lungsod ng Galilea, na tinatawag na Nazaret,
LUC 1:27 - sa isang birheng nakatakda nang ikasal sa lalaking nagngangalang Jose na mula sa angkan ni David. At ang pangalan ng birhen ay Maria.
LUC 1:28 - Pumasok ang anghel sa kinaroroonan niya at sinabi, "Isang masayang pagbati sa'yo! Labis-labis na kinalulugdan! Ang Panginoon ay sumasa iyo! Isa ka sa mga katangi-tanging kababaihan!"
LUC 1:29 - Pagkakita niya sa anghel, nagulumihanan siya sa sinabi nito at pinag-isipan niya ng mabuti kung ano'ng ibig sabihin ng ganitong klase ng pagbati.
LUC 1:30 - Sinabi ng anghel sa kanya, "Huwag kang matakot, Maria, dahil nakatagpo ka ng pabor sa harap ng Diyos.
LUC 1:31 - Tignan mo, ika'y magbubuntis sa iyong sinapupunan, magsisilang ka ng isang lalaki, at papangalanan mo Siyang Jesus.
LUC 1:32 - Magiging dakila Siya, at tatawaging Anak ng Katas-taasan. Ipagkakaloob sa Kanya ng Panginoong Diyos ang trono ng Kanyang amang David.
LUC 1:33 - Maghahari Siya sa tahanan ni Jacob magpakailanman, at patungkol sa Kanyang Kaharian, hindi ito matatapos."
LUC 1:34 - Kaya't sinabi ni Maria sa anghel, "Paano po ito mangyayari kung wala pa po 'kong karanasan sa isang lalake?"
LUC 1:35 - Sumagot ang anghel at sinabi sa kanya, "Sasaiyo ang Banal na Espiritu at ang kapangyarihan ng Kataas-taasan ay babalot sa iyo, kaya't ang banal na sanggol na isisilang mo ay tatawaging Ang Anak ng Diyos.
LUC 1:36 - Tignan mo ngayon, ang pinsan mong si Elisabet ay nagdadalang tao na ng isang sanggol na lalaki sa kanyang katandaan, at ika-anim na buwan na niya'ng kung tawagi'y 'baog,'
LUC 1:37 - Dahil walang bagay na di kayang gawin ng Diyos."
LUC 1:38 - Sinabi ni Maria, "Nakatingin po kayo sa lingkod na babae ng Panginoon. Mangyari po nawa sa akin ayon sa inyong sinabi. At iniwanan siya ng anghel.
LUC 1:39 - Noon ding mga araw na iyon, nagmadaling pumunta si Maria sa mataas na parte ng lalawigan, sa loob ng isang lungsod ng Juda.
LUC 1:40 - Pumasok siya sa bahay ni Zacarias at bumati kay Elisabet.
LUC 1:41 - At nang marinig ni Elisabet ang pagbati ni Maria, sumipa ang bata sa kanyang sinapupunan at napuspos si Elisabet ng Banal na Espiritu.
LUC 1:42 - Nagsalita siya ng malakas at sinabi, "Katangi-tangi ka sa mga kababaihan, at purihin ang bunga ng iyong sinapupunan.
LUC 1:43 - At ano'ng nagawa ko para dalawin ako ng ina ng aking Panginoon?
LUC 1:44 - Pagkarinig ng taynga ko sa tinig ng iyong pagbati, lumukso sa galak ang bata sa sinapupunan ko.
LUC 1:45 - Mapalad ang babaing nananalig dahil mangyayari iyong mga bagay na sinabi sa kanya na galing sa Panginoon."
LUC 1:46 - Sinabi ni Maria, "Nagpupuri ang aking kaluluwa sa Panginoon,
LUC 1:47 - at ang espiritu ko ay nagdiriwang sa Diyos ko na aking Tagapagligtas!
LUC 1:48 - Dahil pinahalagahan Niya ang mababang katayuan ng Kanyang babaing lingkod. Tignan mo, simula ngayon, lahat ng henerasyon ay tatawagin akong mapalad.
LUC 1:49 - Dahil Siya na makapangyarihan ay ginawan ako ng mga kagila-gilalas na mga bagay. Ang Kanyang pangalan ay banal.
LUC 1:50 - Ang Kanyang kahabagan ay nasa mga may takot sa Kanya sa bawat henerasyon.
LUC 1:51 - Pinakita Niya ang lakas ng Kanyang braso; Ginulantang Niya ang kaisipan at damdamin ng mga mapagmataas.
LUC 1:52 - Nalaglag ang mga makapangyarihan sa kanilang mga puwesto at inangat ang may mga abang katayuan.
LUC 1:53 - Pinupuno Niya ng mga mabubuting bagay ang mga nagugutom, at pinauuwi Niya ng walang kadala-dala ang mga mayayaman.
LUC 1:54 - Inalalayan Niya si Israel ang Kanyang lingkod bilang paggunita sa Kanyang kahabagan
LUC 1:55 - na sinabi Niya sa ating mga ama, kay Abraham at sa kanyang mga binhi magpakailanman."
LUC 1:56 - Nakituloy muna si Maria sa bahay niya para samahan siya sa loob ng tatlong buwan bago ito umuwi sa kanyang sariling bahay.
LUC 1:57 - Ngayon, dumating na ang takdang panahon ni Elisabet para manganak, at nagsilang siya ng isang lalaking anak.
LUC 1:58 - Ang kanyang mga kapit-bahay at ang kanyang mga pinsan ay nabalitaan kung paanong pinaranas ng Panginoon ang laki ng Kanyang kahabagan sa kanya, at sila din ay nagdiwang na kasama niya.
LUC 1:59 - Pagdating ng ika-8 araw, tinuli nila ang bata at pinangalanan itong Zacarias gaya ng sa tatay niya.
LUC 1:60 - Sumagot ang ina niya at sinabi, "Hindi, Juan ang pangalan niya."
LUC 1:61 - Sinabi nila sa kanya, "Wala ka pang kamag-anak na may ganyang pangalan."
LUC 1:62 - Kaya't nagpahiwatig sila ng katanungan sa ama niya kung ano'ng ipapangalan dito.
LUC 1:63 - Humingi siya ng tablang masusulatan at nagsulat ng ganito, "Ang pangalan niya ay Juan." Nagtaka silang lahat.
LUC 1:64 - Biglang nagbukas ang labasan ng kanyang boses, sabay gana ng dila, kaya't siya'y nakapagsalita at nagpuri sa Diyos.
LUC 1:65 - Naalarma ang lahat ng nakatira sa paligid nila, anupat naging paksa ito ng mga usap-usapan sa lahat ng mga kaburulan sa lalawigan ng Judea.
LUC 1:66 - Lahat ng mga nakarinig sa kanila ay napaisip sa kanilang mga puso at sinabi, "Anung klaseng bata kaya ito paglaki?" At ang kamay ng Panginoon ay sumasakanya.
LUC 1:67 - Ang kanyang amang si Zacarias ay napuspos ng Banal na Espiritu at nagsalita mula sa Diyos ng ganito,
LUC 1:68 - "Papurihan ang Panginoong Diyos ng Israel dahil binisita Niya at tinubos ang Kanyang bayan.
LUC 1:69 - Inalagaan Niya ang sandata ng ating kaligtasan sa loob ng tahanan ng Kanyang lingkod na si David,
LUC 1:70 - gaya ng sinabi Niya sa pamamagitan ng bibig ng Kanyang mga banal na propeta mula pa sa pasimula ng daigdig:
LUC 1:71 - Na tayo'y maligtas mula sa ating mga kaaway, at mula sa kamay ng lahat ng namumuhi sa atin;
LUC 1:72 - Para tuparin ang kahabagang ipinangako sa ating mga ama, at alalahanin ang Kanyang banal na kontrata -
LUC 1:73 - ang isinumpang panata Niya sa ating amang Abraham:
LUC 1:74 - Na matapos maligtas mula sa kamay ng ating mga kaaway, ay ipagkaloob sa ating makapaglingkod sa Kanya ng walang pinangangambahan,
LUC 1:75 - Nang may kabanalan at katuwiran sa Kanyang harapan, sa lahat ng araw ng ating buhay.
LUC 1:76 - At ikaw naman, anak, ay tatawaging propeta ng Kataas-taasan dahil ika'y hahayo sa pupuntahan ng Panginoon, para ihanda ang Kanyang mga daraanan-
LUC 1:77 - para magbigay sa Kanyang bayan ng kaalaman sa kaligatasan, sa ikapagpapatawad ng kanilang mga kasalanan,
LUC 1:78 - sa pamamagitan ng matinding awa ng ating Diyos. Kaya din naman ang bukang-liwayway ng kaitaasan ay binisita tayo,
LUC 1:79 - para magbigay ng liwanag sa mga nakalugmok sa dilim, at sa lilim ng kamatayan, at para gabayan ang ating mga paa sa landas ng kapayapaan."
LUC 1:80 - Lumaki ang bata, at lumakas ang kanyang espiritu. At naroon siya sa mga di mataong lugar hanggang sa araw na magpakilala siya sa Israel.
LUC 2:1 - At nangyari sa mga panahon na iyon na may lumabas na panukala mula kay Cesar Augusto, kung saan sinasabi na papatawan ng buwis ang lahat ng tao.
LUC 2:2 - Ang pagpapataw ng buwis na ito ay unang ginawa noong si Cirenio ang gobernador ng Siria.
LUC 2:3 - At lahat ay nagpunta sa kani-kanilang lungsod para magpalista.
LUC 2:4 - Umakyat din si Jose mula sa Galilea sa lungsod ng Nazaret, papuntang Judea, sa lungsod ni David na kung tawagin ay Betlehem, (Siya kasi ay kapamilya at kalahi ni David.)
LUC 2:5 - para magpalista kasama si Maria na kanyang asawa na malapit nang manganak.
LUC 2:6 - Habang nandoon sila, dumating ang araw ng kanyang panganganak.
LUC 2:7 - At iniluwal niya ang kanyang panganay na lalaking anak, binalot Siya ng damit pang sanggol, at inilagay siya sa loob ng sabsaban dahil wala nang bakanteng kuwarto sa hotel.
LUC 2:8 - Sa kalapit na lugar ay may mga pastol na nagbabantay sa kabukiran, para tignan ang kanilang mga kawan sa gabi.
LUC 2:9 - Biglang nagpakita sa kanila ang anghel ng Panginoon, at ang kaluwalhatian ng Panginoon ay nagningning sa palibot nila anupat labis silang natakot.
LUC 2:10 - Sinabi ng anghel sa kanila, "Huwag kayong matakot dahil, tignan n'yo, masayang balita na magdadala ng matinding kasiyahan ang hatid ko para sa lahat ng tao.
LUC 2:11 - Dahil isinilang sa inyo sa araw na ito, sa lungsod ni David ang isang tagapagligtas, Siya ang Kristo, ang Panginoon.
LUC 2:12 - At ganito ang inyong magiging palatandaan. Matatagpuan n'yo ang sanggol na nakabalot ng damit pang sanggol, na nakahiga sa loob ng sabsaban."
LUC 2:13 - Biglang dumating sa tabi ng anghel ang sangkatutak na hukbo ng langit na nagpupuri sa Diyos at sinasabi,
LUC 2:14 - "Luwalhatiin ang Diyos sa kaitaas-taasan! Kapayapaan sa lupa, at kagandahang loob para sa mga tao!
LUC 2:15 - At nangyari, habang umaakyat ang mga anghel sa langit palayo sa kanila, nagsabi sila sa isa't isa, "Pumunta tayo sa Betlehem at tignan itong bagay na nangyari na pinaalam sa atin ng Panginoon!"
LUC 2:16 - Nagmamadali silang nagpunta doon at natagpuan si Maria, si Jose at ang sanggol na nakahiga sa loob ng sabsaban.
LUC 2:17 - Nang matunghayan nila ito, ipinamalita nila maging sa malalayong lugar ang mensaheng sinabi sa kanila tungkol sa batang ito.
LUC 2:18 - Lahat ng mga nakarinig dito ay namangha sa mga bagay na sinabi sa kanila ng mga pastol.
LUC 2:19 - Pero si Maria'y iningatan lang at pinagnilay-nilayan ang mga bagay na ito sa kanyang puso.
LUC 2:20 - Umuwi ang mga pastol na niluluwalhati at pinupuri ang Diyos sa lahat ng mga bagay na narinig at nakita nila gaya ng sinabi sa kanila.
LUC 2:21 - Pagdating ng ika-8 araw para sa pagtutuli sa bata, pinangalanan siyang Jesus. Ito ang pangalang binigay ng anghel bago pa siya magdalang tao sa kanyang sinapupunan.
LUC 2:22 - Nang matapos ang mga araw ng kanyang paglilinis ayon sa batas ni Moises, dinala nila Siya sa Jerusalem para italaga Siya sa Panginoon
LUC 2:23 - (Nasusulat sa Kautusan ng Panginoon, "Bawat lalaking panganay na lalabas sa sinapupunan ay tatawaging 'tinalaga para sa Panginoon'),
LUC 2:24 - At para maghandog ayon sa sinasabi sa kautusan ng Panginoon, "Isang pares ng kalapating batu-bato, o dalawang inakay na kalapati."
LUC 2:25 - Ngayon, may isang lalaki sa Jerusalem na Simeon ang pangalan. Ang taong ito'y matuwid at matapat sa kanyang pananampalataya. Nag-aantay siya sa pagdating ng Kaginhawahan ng Israel at ang Banal na Espiritu ay sumasa kanya.
LUC 2:26 - Ipinahayag sa kanya ng Banal na Espiritu na hindi niya makikita ang kamatayan hangga't hindi niya nakikita ang Kristo ng Panginoon.
LUC 2:27 - Pumunta siya ng templo sa patnubay ng Espiritu at nang dalhin ng mga magulang ang sanggol na Jesus para magawa sa Kanya ang naaayon sa kinagawian ng Kautusan,
LUC 2:28 - kinarga Niya ito sa kanyang mga bisig, pinuri ang Diyos at sinabi,
LUC 2:29 - "Panginoon, hayaan N'yo na pong pumanaw ngayon ng mapayapa ang Inyong lingkod gaya ng Inyong sinabi.
LUC 2:30 - Dahil nakita na ng aking mga mata ang Inyong kaligtasan
LUC 2:31 - na Inyong inihanda sa harapan ng lahat ng tao.
LUC 2:32 - Isang ilaw na magliliwanag sa mga dayuhang bansa, at ang kaluwalhatian ng Inyong bayang Israel.
LUC 2:33 - Nagulat si Jose at ang Kanyang ina sa mga bagay na sinabi niya.
LUC 2:34 - Binasbasan sila ni Simeon at sinabi kay Maria na Kanyang ina, "Sasabihin ko sa'yo, ang batang ito ay tinalaga para pabagsakin at ibangon muli ang marami sa Israel, at para maging palatandaan na pagsasabihan ng masama,
LUC 2:35 - (Oo, dahil din dito'y hihiwa at tatagos sa iyong kaluluwa ang isang espada) para ang iniisip at kalooban ng marami ay maihayag.
LUC 2:36 - May isang propeta na nagngangalang Ana ang anak na babae ni Fanuel mula sa tribo ni Aser. Siya'y ubod na rin ng tanda at namuhay siyang may asawa pitong taon lamang pagtapos niyang ikasal.
LUC 2:37 - Namuhay siyang biyuda sa loob ng 84 na taon, at di na siya umalis sa templo, ngunit naglingkod sa Diyos ng may pag-aayuno't pananalangin sa gabi man o araw.
LUC 2:38 - Dumating din siya nang oras ding iyon, nagpasalamat sa Panginoon at nagsalita ng patungkol sa Kanya sa lahat ng naghahanap ng kaligtasan sa Jerusalem.
LUC 2:39 - Nang magampanan nila ang lahat ng bagay ayon sa kautusan ng Panginoon, bumalik sila sa Galilea, sa Nazareth na kanilang lungsod.
LUC 2:40 - Lumaki ang bata, at lumakas ang kanyang espiritu, puno ng karunungan at ang biyaya ng Diyos ay sumasa Kanya.
LUC 2:41 - Ang Kanyang mga magulang ay nagpupunta sa Jerusalem kada taon sa Pista ng Paskua.
LUC 2:42 - Nang Siya'y 12 taong gulang na, umakyat sila sa Jerusalem ayon sa kaugalian ng pista.
LUC 2:43 - Nang matapos na nila ang itinakdang mga araw, habang sila'y pauwi na, nagpaiwan ang batang Jesus sa Jerusalem nang hindi nalalaman ni Jose at ng Kanyang ina.
LUC 2:44 - Pero inakala nilang kasa-kasama lang nila Siya. Pagkatapos nilang maglakbay nang buong maghapon, hinanap nila Siya sa kanilang mga kakilala't kamag-anak.
LUC 2:45 - Nang di nila Siya matagpuan, bumalik silang muli sa Jerusalem para hanapin Siya.
LUC 2:46 - Pagkalipas ng tatlong araw, natagpuan nila Siya sa templong nakaupo sa kalagitnaan ng mga tagapagturo. Siya'y parehong nakikinig at nagtatanong sa kanila.
LUC 2:47 - Lahat ng nakarinig sa Kanya ay nagulat sa Kanyang kaunawaan at Kanyang mga sagot.
LUC 2:48 - Nagulat sila nang makita Siya at sinabi ng Kanyang ina sa Kanya, "Anak, bakit Mo naman kami trinato ng ganito? Tignan Mo, ang ama Mo at ako'y sobrang hirap ang dinanas sa paghahanap lang sa Iyo!"
LUC 2:49 - At sinabi Niya sa kanila, "Bakit po ganito ang paraan ng paghahanap n'yo sa 'Kin? Di n'yo po ba naisip na kailangan Ko ring makasama ang Aking Ama?"
LUC 2:50 - Di nila naintindihan ang salitang sinabi Niya sa kanila.
LUC 2:51 - Bumaba Siya sa Nazaret kasama nila at Siya'y nagpasakop sa kanila. Samantala, iningatan ng Kanyang ina ang lahat ng mga salitang ito sa kanyang puso.
LUC 2:52 - Sa paglipas ng taon, nadagdagan pa ang karunungan at tangkad ni Jesus, pati na ang pabor mula sa Diyos at sa tao.
LUC 3:1 - Sa ika-15 taon ng paghahari ni Cesar Tiberio, si Pontio Pilato ang gobernador ng Judea, at si Herodes naman ang gobernador ng Galilea, ang kapatid niyang si Felipe ang gobernador sa Iturea at sa rehiyon ng Traconite, at si Lysanias ang gobernador sa Abilinia,
LUC 3:2 - Si Annas at Caiafas noon ang mga pangulo ng kaparian, nang ang Salita ng Diyos ay dumating kay Juan na anak ni Zacarias sa ilang.
LUC 3:3 - Pumunta siya sa lahat ng lalawigang pumapalibot sa Jordan, na ipinapahayag sa madla ang Lublob ng Pagsisisi para sa kapatawaran ng mga kasalanan.
LUC 3:4 - Ayon sa nasusulat sa aklat ng mga salita ni propeta Isaias, sinasabi, "Ang tinig ng isang sumisigaw sa ilang, 'Ihanda ninyo ang daraanan ng Panginoon, gawin ninyong tuwid ang Kanyang lalakaran.
LUC 3:5 - Bawat lambak ay mapupuno, bawat bundok at burol ay ibababa, ang baluktot ay gagawing tuwid, ang lubak-lubak na kalsada ay gagawing patag,
LUC 3:6 - at lahat ng tao ay makikita ang Diyos na nagliligtas.'"
LUC 3:7 - Sinabi niya sa makapal na taong lumapit sa kanya para magpalublob sa tubig, "Mga anak ng mga ahas! Sino'ng nagbabala sa inyo na tumakbo mula sa poot na darating?
LUC 3:8 - Dapat n'yong gawin ang mga bungang katumbas ng inyong pagsisisi, at huwag n'yo lang sabihin na 'Ama namin si Abraham.' Dahil sasabihin ko sa inyo na kaya ng Diyos magpalaki ng mga anak ni Abraham mula sa mga batong ito!
LUC 3:9 - Ngayon nga ay itinabi na ang palakol sa ugat ng mga punongkahoy. Bawat puno na hindi namumunga ng mabuti ay pinuputol at hinahagis sa apoy.
LUC 3:10 - Tinanong siya ng mga tao at sinabi, "Ano po ang aming gagawin?"
LUC 3:11 - Sumagot siya at sinabi sa kanila, "Magbahagi sa kanya na walang damit ang may dalawang damit, at ganito rin ang gawin nang sinumang may pagkain.
LUC 3:12 - May mga kolektor ng buwis na dumating para magpalublob at sinabi nila sa kanya, "Guro, ano po'ng gagawin namin?"
LUC 3:13 - Sinabi niya sa kanila, "Huwag kayong mangolekta ng higit pa sa nararapat."
LUC 3:14 - At pilit din siyang hiningan ng sagot ng mga pulis na nagsabing, "At ano naman po ang gagawin namin?" Sinabi niya sa kanila, "Huwag kayong mananakot o gagawa ng karahasan sa sinuman, o mag-akusa ng di totoo sa sinuman. Makuntento kayo sa inyong mga sahod."
LUC 3:15 - Habang inaasahan na ng mga tao at tinatanong sa kanilang mga puso kung si Juan na nga ang Kristo o hindi,
LUC 3:16 - Sumagot si Juan at sinabi sa kanilang lahat, "Inilulublob ko kayo gamit ang tubig, pero may darating na mas makapangyarihan sa akin, ni hindi ako karapatdapat magtanggal sa buhol ng sintas ng Kanyang sandalyas. Ilulublob Niya kayo sa Banal na Espiritu at sa apoy.
LUC 3:17 - Hawak Niya ang kalaykay at susuyurin Niya nang mabuti ang giikan. Pagkatapos ay titipunin ang trigo sa Kanyang imbakan, pero ang mga ipa'y susunugin sa apoy na di namamatay."
LUC 3:18 - Kaya't sa totoo lang ay marami pa siyang mga bagay na itinurong magandang mensahe sa mga tao.
LUC 3:19 - Pero nang pinagsabihan niya si Herodes na gobernador dahil kay Herodias na asawa ng kapatid niyang si Felipe, at sa lahat ng mga kasamaan na nagawa ni Herodes,
LUC 3:20 - binilanggo niya si Juan. Karagdagan pa ito sa lahat ng kanyang mga kasamaang nagawa.
LUC 3:21 - At nang ang lahat ng mga tao ay nagpalublob, dumating ang panahon na si Jesus din ay nagpalublob. At sa pananalangin, nagbukas ang langit,
LUC 3:22 - bumaba sa Kanya ang Banal na Espiritu sa anyo at katawang gaya ng isang kalapati, at may tinig mula sa langit ang nagsalita, "Ikaw ang Aking minamahal na Anak na Siyang lubos na nagpapasaya sa Akin."
LUC 3:23 - At si Jesus ay kakatungtong palang ng edad na 30, na naturingang lalaking anak ni Jose, na siyang mula kay Heli,
LUC 3:24 - na siyang mula kay Matat, na siyang mula kay Levi, na siyang mula kay Melkai, na siyang mula kay Jana, na siyang mula kay Jose,
LUC 3:25 - na siyang mula kay Matatias, na siyang mula kay Amos, na siyang mula kay Nahum, na siyang mula kay Esli, na siyang mula kay Nagai,
LUC 3:26 - na siyang mula kay Ma-at, na siyang mula kay Matatias, na siyang mula kay Shimei, na siyang mula kay Jose, na siyang mula kay Juda,
LUC 3:27 - na siyang mula kay Johanan, na siyang mula kay Resa, na siyang mula kay Zorobabel, na siyang mula kay Salatiel, na siyang mula kay Neri,
LUC 3:28 - na siyang mula kay Melkai, na siyang mula kay Adi, na siyang mula kay Kosam, na siyang mula kay Elmodam, na siyang mula kay Er,
LUC 3:29 - na siyang mula kay Jose, na siyang mula kay Eliezer, na siyang mula kay Jorim, na siyang mula kay Matat, na siyang mula kay Levi,
LUC 3:30 - na siyang mula kay Simeon, na siyang mula kay Juda, na siyang mula kay Jose, na siyang mula kay Jonan, na siyang mula kay Eliakim,
LUC 3:31 - na siyang mula kay Melea, na siyang mula kay Menan, na siyang mula kay Matata, na siyang mula kay Nathan, na siyang mula kay David,
LUC 3:32 - na siyang mula kay Jesse, na siyang mula kay Obed, na siyang mula kay Boaz, na siyang mula kay Salmon, na siyang mula kay Naason,
LUC 3:33 - na siyang mula kay Aminadab, na siyang mula kay Aram, na siyang mula kay Esrom, na siyang mula kay Fares, na siyang mula kay Juda,
LUC 3:34 - na siyang mula kay Jacob, na siyang mula kay Isaac, na siyang mula kay Abraham, na siyang mula kay Terah, na siyang mula kay Nahor,
LUC 3:35 - na siyang mula kay Serug, na siyang mula kay Reu, na siyang mula kay Peleg, na siyang mula kay Heber, na siyang mula kay Shelah,
LUC 3:36 - na siyang mula kay Cainan, na siyang mula kay Arfaxad, na siyang mula kay Shem, na siyang mula kay Noah, na siyang mula kay Lamek,
LUC 3:37 - na siyang mula kay Metusela, na siyang mula kay Enoc, na siyang mula kay Jared, na siyang mula kay Mahalalel, na siyang mula kay Kenan,
LUC 3:38 - na siyang mula kay Enos, na siyang mula kay Seth, na siyang mula kay Adan, na siyang mula sa Diyos.
LUC 4:1 - Puspos ng Banal na Espiritu, umalis si Jesus sa Jordan at inakay Siya ng Espiritu sa ilang,
LUC 4:2 - kung saan Siya'y tinukso ng diyablo sa loob ng 40 araw. Wala Siyang anumang kinain noong mga araw na iyon, at pagkatapos ay nagutom Siya.
LUC 4:3 - Sinabi sa Kanya ng diyablo, "Kung Ikaw nga ang Anak ng Diyos, utusan mong maging tinapay ang batong ito."
LUC 4:4 - Sinagot siya ni Jesus at sinabi, "Nasususlat na di lamang sa pamamagitan ng tinapay mabubuhay ang tao kundi sa pamamagitan ng bawat salita ng Diyos."
LUC 4:5 - At dinala Siya ng diyablo sa isang mataas na bundok para ipakita sa Kanya ang lahat ng kaharian sa daigdig sa isang iglap.
LUC 4:6 - Sinabi sa Kanya ng diyablo, "Ibibigay ko Sa'yo ang lahat ng kapangyarihang ito, pati na ang kanilang karangyaan dahil ibinigay sa akin ang mga ito, at ibinibigay ko ito kanino ko man gusto.
LUC 4:7 - Kaya't kung sasambahin Mo ako, lahat ng ito'y mapapa sa Iyo."
LUC 4:8 - Sumagot si Jesus at sinabi sa kanya, "Umalis ka sa harapan Ko, Satanas! Dahil nasusulat, 'Sambahin mo ang Panginoon mong Diyos, at Siya lamang ang iyong paglilingkuran."
LUC 4:9 - Dinala niya Siya sa Jerusalem, inilagay Siya sa tuktok ng templo, at sinabi sa Kanya, "Kung Ikaw nga ang Anak ng Diyos, tumalon ka dyan,
LUC 4:10 - Dahil nasusulat, 'Uutusan Niya ang Kanyang mga anghel para bantayan at ingatan Ka,
LUC 4:11 - at kakargahin Ka nila sa kanilang mga kamay, para sa anumang panahon ay di Ka matisod sa bato.'
LUC 4:12 - Sumagot si Jesus at sinabi sa kanya, "Ito ang sinabi, 'Huwag mong susubukan ang Panginoon mong Diyos.'"
LUC 4:13 - Nang matapos ang diyablo sa lahat ng kanyang panunukso, iniwanan niya Siya pansamantala.
LUC 4:14 - Nagbalik si Jesus sa Galilea taglay ang kapangyarihan ng Espiritu, at kumalat ang balita ng Kanyang kamangha-manghang gawa sa lahat ng lugar.
LUC 4:15 - Nagturo Siya sa kanilang mga simbahan, â€‹at pinuri Siya ng lahat.
LUC 4:16 - Pumunta Siya sa Nazaret kung saan Siya lumaki. Gaya ng kanyang kinaugalian, pumasok Siya sa loob ng simbahan sa Araw ng Pamamahinga, at tumayo para magbasa.
LUC 4:17 - Inabot sa Kanya ang aklat ng propeta Isaias. Pagbukas Niya ng aklat, natagpuan Niya ang parte kung saan nakasulat,
LUC 4:18 - "Ang Espiritu ng Panginoon ay sumasa Akin, dahil binasbasan Niya Ako para ipahayag ang masayang balita sa mahihirap. Pinadala Niya Ako para pagalingin ang may mabababang kalooban, para ipahayag sa madla ang kalayaan sa mga bihag at panunumbalik ng paningin sa mga bulag, para palayain ang mga inaalipin,
LUC 4:19 - para ipahayag sa madla ang katanggap-tanggap na taon ng Panginoon.
LUC 4:20 - Sinara Niya ang aklat, binalik sa katiwala, at naupo. Ang mga mata ng lahat ng nasa loob ng simbahan ay nakatitig sa Kanya.
LUC 4:21 - Sinimulan Niya ang Kanyang pagsasalita sa kanila ng ganito, "Sa araw na ito natupad ang Kasulatan sa inyong mga pandinig."
LUC 4:22 - Ang lahat ay nagpatotoo tungkol sa Kanya at namangha sa mga magagandang salita na lumabas mula sa Kanyang bibig. Sinabi nila, "Hindi ba't anak ito ni Jose?
LUC 4:23 - Sinabi Niya sa kanila, "Siguradong sasabihin n'yo sa 'Kin ang kasabihang ito, 'Doc, gamutin mo ang iyong sarili. Anumang nabalitaan naming ginawa mo sa Capernaum ay gawin mo rin dito sa iyong lalawigan.'
LUC 4:24 - At sinabi Niya, "Sasabihin ko sa inyo ang totoo, walang propeta ang katanggap-tanggap sa kanyang sariling lalawigan.
LUC 4:25 - Pero sasabihin Ko sa inyo ang totoo, maraming mga balo sa Israel sa panahon ni Elias nang ang langit ay magsara ng tatlong taon at anim na buwan, at magkaroon ng matinding taggutom sa buong bansa.
LUC 4:26 - Pero hindi pinadala si Elias sa mga ito maliban sa Sarepta, isang lungsod ng Sidon, sa isang babaing balo doon.
LUC 4:27 - Marami ding ketongin sa Israel sa â€‹panahon ng propetang Eliseo, pero di nawala ang mga ketong kanila maliban kay Naaman na taga Syria."
LUC 4:28 - Lahat silang nasa loob ng simbahan ay nanggalaiti nang marinig nila ang mga ito.
LUC 4:29 - Tumayo sila at tinulak Siya palabas ng lungsod papunta sa dulo ng burol kung saan nakatayo ang lungsod, para ihulog Siya sa bangin.
LUC 4:30 - Pero lumakad Siya sa kanilang kalagitnaan at umalis
LUC 4:31 - pababa sa Capernaum, isang lungsod ng Galilea, at nagturo sa kanila sa mga araw ng pamamahinga.
LUC 4:32 - Namangha sila sa Kanyang turo dahil may awtoridad ang Kanyang salita.
LUC 4:33 - May isang lalake sa loob ng simbahan na inaalihan ng isang maruming demonyo at sumigaw ito ng malakas
LUC 4:34 - at sinabi, "Pabayaan Mo kami! Ano'ng pakialam namin sa Iyo, ikaw na Jesus mula sa Nazaret? Dumating Ka ba para wasakin kami? Kilala ko kung sino Ka-ang Kaisa-isang Banal ng Diyos!"
LUC 4:35 - Pinagsabihan siya ni Jesus ng ganito, "Tumahimik ka at lumabas ka sa kanya!" Pagkatapos ibalibag ng demonyo ang lalake, lumabas ito sa kanya at di na siya sinaktan.
LUC 4:36 - Nagulantang silang lahat at sinabi sa isa't isa, "Anong salita ito? Inuutusan Niya ang mga maruruming espiritu ng may awtoridad at kapangyarihan, at lumalabas sila!"
LUC 4:37 - At kumalat ang balita ng Kanyang kamangha-manghang gawasa bawat lugar sa paligid ng lalawigan.
LUC 4:38 - Umalis Siya ng simbahan at pumasok sa bahay ni Simon. Ang biyenang babae ni Simon ay may matinding lagnat at nakiusap sila kay Jesus para sa kanya.
LUC 4:39 - Tumayo Siya sa tabi ginang at pinagsabihan ang lagnat. Umalis ito mula sa kanya at agad siyang tumayo at nagsibli sa kanila.
LUC 4:40 - Nang papalubog na ang araw, dinala sa Kanya ang lahat ng may karamdaman anumang uri ito. Nilapatan Niya ng kamay ang bawat isa sa kanila at pinagaling sila.
LUC 4:41 - Lumabas ang mga demonio sa marami na sumisigaw pa at sinasabi, "Ikaw ang Kristo, ang Anak ng Diyos!" Pinagsabihan Niya ang mga ito at di hinayaang makapagsalita dahil alam nila na Siya ang Kristo.
LUC 4:42 - Kinabukasan, umalis Siya at pumunta sa isang tahimik na lugar. Hinanap Siya ng mga tao, at paglapit sa Kanya ay hiniling nila na manatili pa Siya at huwag na Siyang umalis.
LUC 4:43 - Sinabi Niya sa kanila, "Dapat Ko ring ianunsyo ang masayang balita ng Kaharian ng Diyos sa iba pang mga lungsod sapagkat ito ang dahilan kaya Ako pinadala."
LUC 4:44 - At nangangaral Siya sa mga simbahan sa Galilea.
LUC 5:1 - Dumating ang panahon, habang dinudumog Siya ng mga tao para makinig ng salita ng Diyos, tumayo Siya sa tabi ng lawa ng Genesaret
LUC 5:2 - at may nakita Siyang dalawang bangkang nakapuwesto sa dalampasigan, pero ang mga mangingisda ay nasa malayo at naglilinis ng kanilang mga lambat.
LUC 5:3 - Sumakay Siya sa isa sa mga bangka na pag-aari ni Simon at pinakiusapan siyang iusog ito ng kaunti papalayo sa lupa. Umupo Siya at tinuruan ang mga tao mula sa bangka.
LUC 5:4 - Nang matapos Siyang makapagsalita, sinabi Niya kay Simon, "Pumalaot ka sa malalim na lugar at ihulog mo ang iyong mga lambat para humango."
LUC 5:5 - Sinagot Siya ni Simon at sinabi, "Panginoon, nagpagod na po kami nang buong gabi at walang nakuha, pero dahil sinabi N'yo po ay ihuhulog ko ang lambat."
LUC 5:6 - Nang gawin nila ito, nakahuli sila ng napakaraming isda, at napunit ang kanilang lambat.
LUC 5:7 - Kumaway sila sa kanilang mga kasamahan sa kabilang bangka para pumunta at tumulong sa kanila. Pumunta nga ang mga ito at napuno ang parehas na bangka hanggang sa magsimula na itong lumubog.
LUC 5:8 - Nang makita ito ni Simon Pedro, nagpatirapa siya sa paanan ni Jesus at sinabi, "Lumayo po Kayo sa akin dahil ako po, Panginoon, ay isang makasalanang tao!"
LUC 5:9 - Dahil siya'y nagulantang pati na ang lahat ng kanyang mga kasamahan sa huli ng mga isda na kanilang nakuha.
LUC 5:10 - Gayundin sina Santiago at Juan na mga anak na lalaki ni Zebedeo na â€‹kasamahan sa negosyo ni Simon. Sinabi ni Jesus kay Simon, "Huwag matakot. Simula ngayon, manghuhuli ka na ng mga tao."
LUC 5:11 - Pagkadaong ng kanilang mga bangka sa lupa, iniwan nila ang lahat at sumunod sa Kanya.
LUC 5:12 - At nangyari nang Siya'y nasa isang lungsod ay may sumulpot na isang lalake na puno ng ketong na pagkakita kay Jesus ay nagpatirapa, nagmakaawa sa kanya at sinabi, "Panginoon, kung gugustuhin N'yo po, magagawa N'yo pong tanggalin ang sakit ko sa balat."
LUC 5:13 - Inunat Niya ang Kanyang kamay, hinawakan siya at sinabi, "Gusto Ko. Ketong, maglaho ka." At biglang naalis ang ketong mula sa kanya.
LUC 5:14 - Inutos Niya sa lalake, "Huwag mong ipagsabi kanino man, kundi ay umalis ka, magpakita sa pari, at maghandog para sa iyong paglilinis ayon sa inutos ni Moises bilang testimoniya sa kanila."
LUC 5:15 - Pero lalo lang kumalat ang balita ng Kanyang kamangha-manghang gawa saan man Siya magpunta, at napakaraming tao ang sama-samang nagdatingan para makarinig, at para mapagaling Niya mula sa kanilang mga karamdaman.
LUC 5:16 - At umaaalis din Siya mula sa karamihan papunta sa tahimik na lugar para manalangin.
LUC 5:17 - At nangyari isang araw, habang Siya'y nagtuturo, may mga Pariseo at mga doktor sa pag-aaral ng Biblia na nakaupo roon na galing pa sa bawat baranggay ng Galilea, Judea at Jerusalem. Ang kapangyarihan ng Panginoon ay nandoon para pagalingin sila.
LUC 5:18 - Bigla nalang may sumulpot na mga kalalakihang may dalang isang paralisadong lalake na nakaratay sa banig. Naghanap sila ng paraan kung paano siya ipapasok at ilalagay sa harapan Niya.
LUC 5:19 - Nang wala na silang makitang paraan para dalhin siya sa loob dahil sa kapal ng tao, umakyat sila sa bubong ng bahay, at ibinaba siya sa bukasan ng bubong kasama ang kanyang hinihigaan sa gitna ng madla kaharap si Jesus.
LUC 5:20 - Nang makita Niya ang kanilang pananalig, sinabi Niya dito, "Iho, pinapatawad na ang iyong mga kasalanan."
LUC 5:21 - Nagsimulang mag-isip ang mga dalubhasa sa Biblia pati mga Pariseo laban sa Kanya. Sabi nila, "Sino itong nagsasalita ng mga kalapastanganan sa Diyos? Sino'ng makapagpapatawad ng mga kasalanan? Di ba't ang Diyos lamang?"
LUC 5:22 - Pero nang mabatid ni Jesus ang kanilang mga iniisip, sumagot Siya at sinabi sa kanila, "Bakit kayo nag-iisip ng ganito sa inyong mga puso?
LUC 5:23 - Ano ba ang mas madali, ang sabihing, 'Pinapatawad na ang iyong mga kasalanan' o sabihing, 'Bumangon ka at maglakad'?
LUC 5:24 - Pero upang malaman ninyo na ang Anak ng Tao ay may kapangyarihan sa lupa na magpatawad ng mga kasalanan, (sinabi Niya sa lalaking paralitiko,) Sinasabi Ko sa'yo, bumangon ka, dalhin ang iyong higaan at umuwi ka na sa iyong bahay."
LUC 5:25 - Bigla siyang tumayo sa harapan nila, binitbit ang kanyang higaan, at umuwi sa kanyang sariling bahay habang nagpupuri sa Diyos.
LUC 5:26 - Lahat sila ay namangha, nagpuri sa Diyos, at napuno ng takot. Sabi nila, "Nakakita tayo ng mga kakaibang bagay ngayong araw."
LUC 5:27 - Pagkatapos ng mga bagay na ito ay humayo Siya at nakita ang isang kolektor ng buwis na nagngangalang Levi at nakaupo ito sa bayaran ng mga buwis. Sinabi Niya dito, "Sumunod ka sa Akin."
LUC 5:28 - Iniwan niya ang lahat, tumayo siya at sumunod sa Kanya.
LUC 5:29 - Naghanda si Levi ng isang malaking salu-salo sa loob ng kanyang tahanan para sa Kanya, at dumating ang napakalaking grupo ng mga kolektor ng buwis at iba pa na nakisalo sa kanila.
LUC 5:30 - Pero ang kanilang mga dalubhasa sa Biblia pati na ang mga Pariseo ay dumaing laban sa mga alagad Niya at sinabi, "Bakit kayo kumakain at umiinom kasama ang mga kolektor ng buwis at mga kilalang makasalanan?"
LUC 5:31 - Sumagot si Jesus at sinabi sa kanila, "Ang mga malulusog ay di na kailangan pa ng manggagamot, kundi ang mga may sakit.
LUC 5:32 - Dumating Ako di para tawagin ang mga matutuwid kundi ang mga makasalanan, para sa pagbabago."
LUC 5:33 - Sinabi nila sa Kanya, "Bakit madalas mag-ayuno at manalangin ang mga alagad ni Juan, gayon din ang mga alagad ng mga Pariseo? Pero ang sa Iyo'y madalas kumain at uminom?"
LUC 5:34 - Sinabi Niya sa kanila, "Mapag-aayuno ba ninyo ang mga panauhin ng lalaking ikakasal, habang ang lalaking ikakasal ay kasama nila?
LUC 5:35 - Pero darating ang mga araw na ang lalaking ikakasal ay kukunin mula sa kanila, sa mga araw na iyon sila mag-aayuno.
LUC 5:36 - May sinabi pa Siyang talinghaga sa kanila, "Walang taong magtatagpi ng isang bagong tela sa isang lumang damit. Dahil masisira ang bagong damit, at ang telang kinuha mula dito ay hindi babagay sa luma.
LUC 5:37 - Wala ring taong maglalagay ng sariwang katas ng ubas sa loob ng mga lumang lalagyang balat, dahil papuputukin ng sariwang katas ng ubas ang mga lalagyang balat, matatapon ito at masisira din ang mga lalagyang balat.
LUC 5:38 - Ang sariwang katas ng ubas ay dapat ilagay sa mga bagong lalagyang balat at parehas itong di masisira.
LUC 5:39 - Walang taong sanay uminom ng lumang katas ng ubas ang agad na magugustuhan ang sariwa, dahil sasabihin niya, "Mas masarap ang luma."
LUC 6:1 - Dumating ang panahon sa unang araw ng pamamahinga pagkatapos ng ikalawang araw ng Paskua na napadaan Siya sa triguhan. Namitas ng uhay ang Kanyang mga alagad at kinain ito matapos ikiskis sa kanilang mga kamay.
LUC 6:2 - May ilang mga Pariseo ang nagsabi sa kanila, "Bakit ninyo ginagawa ang ipinagbabawal gawin tuwing araw ng pamamahinga?"
LUC 6:3 - Sinagot sila ni Jesus at sinabi, "Hindi n'yo ba nabasa ang ginawa ni David noong nagutom siya, at ng kanyang mga kasamahan?
LUC 6:4 - Nang pumasok siya sa tahanan ng Diyos, kinuha niya at kinain ang tinapay na handog, at ipinamahagi pa ito sa mga kasamahan niya. Di ba't pinagbabawal kainin 'yon, maliban sa mga pari?"
LUC 6:5 - At sinabi Niya sa kanila, "Ang Anak ng Tao ay Siya ding Panginoon ng Araw ng Pamamahinga."
LUC 6:6 - Nangyari din sa isa pang araw ng pamamahinga, na pumasok Siya sa simbahan para magturo. Mayroon doong isang lalake na ang kanang kamay ay natuyot.
LUC 6:7 - Pinanood Siya ng mga dalubhasa sa Biblia at mga Pariseo para tignan kung magpapagaling Siya sa araw ng pamamahinga, para magkaroon sila ng iaakusa laban sa Kanya.
LUC 6:8 - Pero alam Niya ang kanilang mga iniisip at sinabi Niya sa lalake na may tuyot na kamay, "Tumayo ka at pumunta ka sa gitna." Tumayo nga siya at pumunta sa gitna.
LUC 6:9 - Sinabi ni Jesus sa kanila, "May tanong Ako sa inyo, naayon ba sa Kautusan ang gumawa ng mabuti o gumawa ng masama sa mga araw ng pamamahinga? Ang magligtas ng kaluluwa o manira nito?"
LUC 6:10 - Tinignan Niya silang lahat na nakapalibot sabay sinabi sa lalake, "Iunat mo ang iyong kamay." Ginawa niya ito at ang kanyang kamay ay nagbalik sa normal gaya ng sa kabila.
LUC 6:11 - Napuno sila ng galit at nagusap-usap kung ano'ng gagawin nila kay Jesus.
LUC 6:12 - At nangyari sa mga araw na iyon na pumunta Siya sa isang bundok para manalangin. At inabot Siya ng buong gabi sa pananalangin sa Diyos.
LUC 6:13 - Kinaumagahan, tinawag Niya ang Kanyang mga alagad at pinalapit sila. Mula sa kanila ay pumili Siya ng 12 na pinangalanan Niyang mga apostol:
LUC 6:14 - Sina Simon (na pinangalanan din Niyang Pedro), at Andres na kanyang kapatid, sina Santiago at Juan, sina Felipe at Bartolome,
LUC 6:15 - sina Mateo at Tomas, sina Santiago ang anak ni Alfeo, at Simon na kung tawagin ay Masigasig,
LUC 6:16 - at sina Judas na kapatid ni Santiago, at Judas Iscariote, na siya ring naging traydor.
LUC 6:17 - Bumaba Siya kasama nila hanggang makarating sila sa kapatagan kung saan nakatayo ang isa pang grupo ng Kanyang mga alagad at sangkatutak tao mula sa Judea, Jerusalem, at ang iba'y galing pa sa dalampasigan ng Tiro at Sidon. Pumunta sila para pakinggan Siya, at para mapagaling sa kanilang mga karamdaman,
LUC 6:18 - gayon din ang mga inaalihan ng mga maruruming espiritu. At sila nga ay nagsipaggaling.
LUC 6:19 - Lahat ng mga tao ay sinikap Siyang mahawakan dahil may kalakasang dumadaloy mula sa Kanya at nagpapagaling sa kanilang lahat.
LUC 6:20 - Tumingala Siya sa Kanyang mga alagad at sinabi, "Mapalad kayong mga dukha, dahil nasa inyong pag-aari ang Kaharian ng Diyos.
LUC 6:21 - Mapalad kayong mga nagugutom ngayon dahil mabubusog kayo. Mapalad kayong mga nagluluksa ngayon dahil tatawa kayo.
LUC 6:22 - Mapalad kayo kapag kinakamuhian kayo ng mga tao, kapag tinanggal nila kayo sa kanilang samahan, at napagsabihan kayo ng di tama, at di kayo tanggapin dahil itinuturing nilang masama ang inyong pangalan, alang-alang sa Anak ng Tao.
LUC 6:23 - Magdiwang kayo sa araw na iyon at lumundag sa tuwa dahil makikita n'yo, malaki ang inyong gantimpala sa langit, dahil ganyan din ang ginawa ng kanilang mga ama sa mga propeta.
LUC 6:24 - Pero kaawa-awa kayong mayayaman dahil natanggap n'yo na ang inyong kaginhawahan!
LUC 6:25 - Kaawa-awa kayong mga busog dahil kayo'y magugutom! Kawawa kayong nagtatawanan ngayon dahil magluluksa at mag-iiyakan kayo!
LUC 6:26 - Kaawa-awa kayo kapag ang lahat nalang ng tao ay nagsasalita ng magaganda tungkol sa inyo, dahil ganito rin ang ginawa ng inyong mga ama sa mga pekeng propeta!
LUC 6:27 - Pero sinasabi Ko sa inyong mga nakikinig, "Mahalin ninyo ang inyong mga kaaway. Gawan n'yo ng kabutihan silang mga namumuhi sa inyo.
LUC 6:28 - Pagpalain n'yo ang mga taong nagmumura sa inyo at ipanalangin n'yo naman ang mga nang-aabuso sa inyo.
LUC 6:29 - Ibigay mo pa ang kabilang pisngi mo sa kanya na sumampal sa iyo, at huwag mong pigilang kunin din ang iyong damit ng taong umaagaw sa iyong balabal.
LUC 6:30 - Magbigay ka sa bawat taong humihingi sa iyo, at huwag mo nang hilinging ibalik pa sa'yo ang mga bagay na kinuha sa'yo.
LUC 6:31 - At kung ano'ng gusto n'yong gawin sa inyo ng mga tao, ganun din ang gawin ninyo sa kanila.
LUC 6:32 - Dahil kung ang minamahal n'yo ay ang mga nagmamahal sa inyo, ano pang pasasalamat ang inaasahan n'yo? Minamahal din ng mga namumuhay sa kasalanan ang mga nagmamahal sa kanila.
LUC 6:33 - At kung ang ginagawan n'yo ng kabutihan ay ang mga mabubuti sa inyo, ano pang pasasalamat ang inaasahan n'yo? Ginagawa din ito ng mga namumuhay sa kasalanan.
LUC 6:34 - Kung ang pinahihiram nyo ay ang mga taong tiwala kayong magbabayad sa inyo, ano pang pasasalamat ang inaasahan n'yo? Ang mga namumuhay sa kasalanan ay nagpapahiram din sa mga kapwa nila makasalanan para matangap muli ang katumbas na halaga nito.
LUC 6:35 - Ngunit mahalin ninyo ang inyong mga kaaway. Gumawa ng mabuti at magpahiram ng di umaasang maibabalik pa iyon. Nang sa ganun, magiging malaki ang inyong gantimpala at magiging mga anak kayo ng Kataas-taasan. Dahil Siya'y mabait sa mga walang utang na loob at sa mga masasama.
LUC 6:36 - Kaya't maging mahabagin kayo dahil sa inyong Amang mahabagin.
LUC 6:37 - Huwag manghusga at kayo'y di huhusgahan. Huwag magbitaw ng sentensya at di rin kayo sesentensyahan. Magpatawad at kayo'y patatawarin.
LUC 6:38 - Magbigay, at ito'y ibibigay din sa inyo. Tamang sukat, siniksik na, niyugyog pa, at nag-uumapaw sa dami ang ibibigay ng mga tao sa inyong kandungan. Dahil ang sukatang ginamit n'yo ang siya ring ipangsusukat sa inyo.
LUC 6:39 - Nagsabi Siya ng isang talinghaga sa kanila, "Kaya bang akayin ng bulag ang isa pang bulag? Di ba't parehas silang mahuhulog sa bangin?
LUC 6:40 - Ang estudyante ay hindi hihigit sa kanyang guro, pero ang bawat isang lubos na naturuan ay magiging katulad ng kanyang guro.
LUC 6:41 - Bakit mo naman nakikita pa ang katiting na dumi sa mata ng iyong kapatid, pero di napapansin ang tablang nakaharang sa iyong mata?
LUC 6:42 - Ganoon din naman, paano mo masasabi sa kapatid mo, "Kapatid, tanggalin ko na 'yang katiting na dumi sa mata mo, samantalang di mo pinapansin ang tabla na nakaharang sa iyong mata? Ikaw na mapagpanggap, tanggalin mo muna ang tablang nakaharang sa iyong mata at pagkatapos ay madali mo nang makikita at matatanggal ang katiting na dumi sa mata ng iyong kapatid.
LUC 6:43 - Dahil ang malusog na punongkahoy ay di nagbubunga ng may sira, o ang may sakit na punongkahoy, nagbubunga ng maganda.
LUC 6:44 - Ang bawat punongkahoy ay nakikilala sa bunga nito. Hindi makakahanap ang sinuman ng mga igos o ng mga ubas sa mga halamang tinik.
LUC 6:45 - Ang isang mabuting tao ay naglalabas ng mabubuting bagay mula sa kabutihang laman ng kanyang puso. Ang masamang tao naman ay naglalabas ng masasamang bagay mula sa kasamaang naipon sa kanyang puso, dahil sinasabi niya lang kung ano ang nasa puso niya.
LUC 6:46 - At bakit n'yo Ako tinatawag ng, "Panginoon, Panginoon!" â€‹kung di n'yo naman ginagawa ang mga bagay na sinasabi Ko?
LUC 6:47 - Sinumang lumalapit sa Akin, nakikinig sa mga sinasabi Ko, at ginagawa ang mga ito: ipapakita Ko sa inyo kung ano ang katulad niya.
LUC 6:48 - Para siyang isang tao na nagtayo ng bahay: naghukay siya ng malalim at ginawa ang pundasyon sa ibabaw ng bato. Nang bumaha ng malalim, at humampas sa bahay ang malalakas na agos ng tubig, hindi ito natinag dahil ginawa ang pundasyon nito sa ibabaw ng bato.
LUC 6:49 - Pero ang siyang nakikinig at di tumutupad, ay parang isang tao na nagtayo ng bahay sa ibabaw ng lupa na walang pundasyon. Humampas din ang malalakas na agos ng tubig dito at agad itong gumuho. Grabe ang pinsalang tinamo ng bahay na ito.
LUC 7:1 - Nang matapos Niyang sabihin ang lahat ng Kanyang leksyon sa pandinig ng mga tao, pumasok Siya ng Capernaum.
LUC 7:2 - At may isang alipin ng isang senturyon na napakahalaga sa kanya ang may sakit at malapit nang mamatay.
LUC 7:3 - Nang mabalitaan niya si Jesus, nagpadala siya sa Kanya ng mga matatandang pinuno ng mga Judio para pakiusapan Siyang puntahan at pagalingin ang kanyang alipin.
LUC 7:4 - Pagkadating nila kay Jesus, nakiusap sila sa Kanya agad at sinabi, "Karapat-dapat n'yo po siyang gawan ng ganito
LUC 7:5 - dahil mahal niya ang ating bansa, sa katunayan nagpatayo pa siya para sa atin ng isang simbahan."
LUC 7:6 - Sumama si Jesus sa kanila. Nang malapit na Siya sa bahay, nagpadala ng mga kaibigan ang senturyon sa Kanya para sabihing, "Panginoon, huwag na po kayong mag-abala dahil hindi po ako karapat-dapat na papasukin Kayo sa ilalim ng aking bubungan.
LUC 7:7 - Kaya di ko rin po itinuring ang aking sarili na karapat-dapat na lumapit sa Inyo. Pero sabihin N'yo lang po, at gagaling na ang alipin ko.
LUC 7:8 - Dahil ako rin ay isang tao na nasa ilalim ng awtoridad na may mga sundalong nakapailalim sa akin. Pag sinabi ko sa isa, 'Alis,' umaalis ito, at sa isa naman, 'Lapit,' ito nama'y lumalapit, at sa aking alipin, 'Gawin mo ito,' at ginagawa niya iyon."
LUC 7:9 - Nang marinig ni Jesus ang mga bagay na ito, namangha Siya sa kanya. Lumingon Siya at sinabi sa mga taong sumusunod sa Kanya, "Wala pa Akong nakikitang ganito kalaking pananalig! Wala, kahit sa Israel."
LUC 7:10 - Bumalik sa bahay ang mga pinadalang tao at natagpuan nilang magaling na ang nagkasakit na alipin.
LUC 7:11 - Nangyari kinabukasan, na nagpunta Siya sa isang lungsod na kung tawagin ay Nain. Marami sa Kanyang mga alagad ang sumama sa Kanya pati na ang maraming tao.
LUC 7:12 - Pagdating Niya malapit sa entrada ng lungsod, nakita nila ang isang patay na lalaki na dinadala palabas. Nag-iisa siyang isinilang na lalaking anak ng kanyang ina na byuda na at napakaraming taong mula sa lungsod ang sumama sa kanya.
LUC 7:13 - At pagkakita sa kanya ng Panginoon, nahabag Siya sa kanya at sinabi sa kanya, "Huwag kang umiyak."
LUC 7:14 - Lumapit Siya at hinawakan ang kabaong. Lahat silang nagdadala sa kanya ay napatigil. Sinabi Niya, "Iho, sinasabi Ko sa'yo, bumangon ka."
LUC 7:15 - Ang lalaking walang buhay ay naupo at nagsimulang magsalita. At dinala Niya ito sa kanyang ina.
LUC 7:16 - Natakot silang lahat at niluwalhati ang Diyos. Sinabi nila, "Isang dakilang propeta ang naparito sa atin at binisita ng Diyos ang Kanyang bayan."
LUC 7:17 - At ang balitang ito tungkol sa Kanya ay kumalat sa buong Judea at sa lahat ng mga lugar na nakapalibot dito.
LUC 7:18 - At ipinaalam ng mga alagad ni Juan sa kanya ang lahat ng mga bagay na ito.
LUC 7:19 - Nagpadala si Juan ng dalawa sa kanyang mga alagad kay Jesus para sabihin sa Kanya, "Kayo na po ba ang inaasahan naming darating o maghihintay pa po kami ng iba?"
LUC 7:20 - Pagkarating ng mga lalaking ito sa Kanya ay sinabi nila, "Si Juang Tagalublob ay pinadala kami sa Inyo. Sabi po niya, "Kayo na po ba ang inaasahan naming darating o maghihintay pa po kami ng iba?"
LUC 7:21 - Nang oras ding iyon ay nagpagaling Siya ng maraming may karamdaman, mga biktima ng epidemya at ng mga masasamang espiritu. Nagbigay din Siya ng paningin sa maraming bulag.
LUC 7:22 - Sumagot si Jesus at sinabi sa kanila, "Bumalik kayo at sabihin n'yo kay Juan ang mga bagay na inyong nakita at narinig: kung paanong nakakita ang bulag, lumakad ang lumpo, gumaling ang mga ketongin, nakarinig ang mga bingi, nagbangon ang patay at ang mahihirap ay nakarining ng masayang balita.
LUC 7:23 - At mapalad ang sinumang walang nakikitang dahilan para di sumunod sa Akin.
LUC 7:24 - Pagkaalis ng mga mensahero ni Juan, nagsimula Siyang magsalita sa mga tao patungkol kay Juan, "Ano ba'ng nakita n'yo pagpunta n'yo sa ilang? Mga damong hinahangin? â€‹
LUC 7:25 - Pero ano ba talaga ang nakita n'yo? Isa bang lalaking nakasuot ng malalambot na damit? Pansinin n'yo. Ang mga nakasuot ng magagarang damit at may marangyang buhay ay nasa loob ng mga palasyo ng hari.
LUC 7:26 - Pero ano ba talaga ang nakita n'yo? Isang propeta? Tama, at sinasabi Ko sa inyo, higit pa sa isang propeta.
LUC 7:27 - Siya ang taong tinutukoy nang maisulat ito, 'Pagmasdan n'yo, ipinapadala Ko ang mensahero Ko sa unahan Mo. Siya'ng maghahanda ng Iyong daraanan sa harapan Mo.'
LUC 7:28 - Dahil sasabihin Ko sa inyo, sa lahat ng mga ipinanganak na tao mula sa mga kababaihan, walang propeta ang higit na dakila kaysa kay Juang Tagalublob, ngunit ang pinaka aba sa Kaharian ng Diyos ay mas dakila sa kanya.
LUC 7:29 - At lahat ng mga taong nakarinig sa Kanya, kasama na ang mga kolektor ng buwis, ay inisip na matuwid ang Diyos, dahil sila'y nagpalublob sa Paglulublob ni Juan.
LUC 7:30 - Pero ang mga Pariseo at mga eskperto sa Biblia ay binaliwala lang ang plano ng Diyos para sa kanila dahil di sila nagpalublob sa kanya."
LUC 7:31 - At sinabi ng Panginoon, "Saan Ko kaya ihahalintulad ang mga tao sa henerasyong ito at ano kaya ang katulad nila?
LUC 7:32 - Para silang mga batang nakaupo sa palaruan at sinasabi sa isa't isa, "Tumugtog kami sa plauta pero di kayo sumayaw; kumanta kami ng pamburol na awitin pero di kayo nag-iyakan."
LUC 7:33 - Dahil si Juang Tagalublob ay dumating ng di kumakain ng tinapay o umiinom ng katas ng ubas, pero sinasabi n'yo, 'Sinasaniban siya ng demonyo.'
LUC 7:34 - Dumating ang Anak ng Tao na kumakain at umiinom, at sinabi n'yo, 'Tignan n'yo, isang taong masiba at masyadong mahilig sa katas ng ubas, kaibigan ng mga kolektor ng buwis at mga makasalanan!"
LUC 7:35 - Pero ang karunungan ay mapapatunayang tama ng lahat ng kanyang mga anak.
LUC 7:36 - At isa sa mga Pariseo ay inimbitahan Siyang kumaing kasama niya. Kaya't nagpunta Siya sa bahay ng Pariseo at umupo para kumain.
LUC 7:37 - Nang mabalitaan ng isang ginang sa lungsod na iyon na kilalang makasalanan na kumakain si Jesus sa bahay ng Pariseo, nagdala siya ng isang bote ng pabango na mula pa sa lungsod ng Alabastron sa Ehipto,
LUC 7:38 - tumayo siyang luhaan sa likod Niya sa tabi ng Kanyang paanan, at nagsimulang basain ang Kanyang mga paa ng kanyang luha. Pinunasan niya ang mga ito gamit ang buhok ng kanyang ulo, pagkatapos ay pinahiran ang mga ito ng pabango.
LUC 7:39 - Nang makita ito ng Pariseong nag-imbita sa Kanya, sinabi niya sa kanyang sarili, "Kung propeta lang ang taong ito, makikilala Niya kung anong klaseng babae ang dumidikit sa Kanya. Dahil isa itong makasalanan!"
LUC 7:40 - Kaya't sumagot si Jesus at sinabi, "Mayroon Akong sasabihin sa'yo, Simon." At sinabi nito, "Sabihin N'yo po, Guro."
LUC 7:41 - May dalawang taong parehas na nangutang sa isang tao. Ang isa'y may utang na 500 denaryo at ang isa nama'y 50.
LUC 7:42 - Nang wala na silang maipambayad, malaya n'ya silang pinatawad. Sabihin mo sa Akin, sino sa kanila ang magmamahal sa kanya ng mas higit?"
LUC 7:43 - Sumagot si Simon at sinabi, "Sa palagay ko po'y ang napatawad ng mas malaki." At sinabi Niya sa kanya, "Tama ka."
LUC 7:44 - At tumingin Siya sa ginang at sinabi kay Simon, "Nakikita mo ba ang babaing ito? Pumasok Ako sa bahay mo pero di mo Ako binigyan ng tubig na panghugas sa mga paa Ko, pero hinugasan niya ang Aking mga paa ng kanyang mga luha, at pinunasan ang mga ito ng mga buhok sa kanyang ulo.
LUC 7:45 - Di mo 'Ko binigyan ng halik pero ang babaing ito, mula nang pagpasok Ko rito ay hindi na tumigil ng kahahalik sa mga paa Ko.
LUC 7:46 - Di mo pinahiran ng langis ang Aking ulunan, pero ang babaing ito ay pabango pa ang pinangpahid sa mga paa Ko!
LUC 7:47 - Kaya't sinasabi Ko sa'yo, napatawad na ang napakarami n'yang kasalanan. Kaya't ganyan na lang siya magmahal. Pero ang napatawad sa kaunting bagay ay kaunti ding magmahal."
LUC 7:48 - At sinabi Niya sa babae, "Napatawad na ang iyong mga kasalanan."
LUC 7:49 - Sinabi sa sarili ng mga kasama N'ya sa kainan, "Sino ba 'tong nagpapatawad na rin sa mga kasalanan?"
LUC 7:50 - Sinabi Niya sa babae, "Ang iyong pananampalataya ang nagligtas sa'yo. Umuwi ka ng mapayapa."
LUC 8:1 - At nangyari pagkatapos nito ay sinuyod N'ya ang kada lungsod at baranggay sa paghahayag ng masayang balita ng Kaharian ng Diyos kasama ang 12.
LUC 8:2 - May ilang mga kababaihang napagaling mula sa masasamang espiritu at mga karamdaman. Gaya ni Maria na kung tawagin ay Magdalena kung saan pitong demonyo ang lumabas,
LUC 8:3 - si Joanna na asawa ni Chuza ang mayordomo ni Herodes, si Susana, at marami pang iba. Sila ay nagsilbi sa pagtugon sa Kanyang pangangailangan mula sa kanilang kakayanan.
LUC 8:4 - Nang sama-samang magtipon ang maraming tao mula sa bawat lungsod at lumapit sa Kanya, nagsalita Siya sa pamamagitan ng talinghaga,
LUC 8:5 - "Umalis ang nagtatanim para itanim ang kanyang binhi. Nang siya'y maghasik, may ilang nalaglag sa tabing daan, naapak-apakan lang ang mga ito, at ang mga ibon mula sa himpapawid ay kinain ito.
LUC 8:6 - May ilan namang nalaglag sa batuhan. Pagkasibol na pagkasibol ng mga iyon ay agad na natuyot dahil sa kakulangan sa tubig.
LUC 8:7 - May ilang nalaglag sa dawagan at nang tumubo na ang mga tinik, sinakal ng mga ito ang mga sibol.
LUC 8:8 - May ilan namang nalaglag sa matabang lupa, lumago ang mga ito at namunga ng tig-iisang daang beses." Nang sabihin Niya ang mga bagay na ito ay sumigaw Siya, "Ang siyang may tayngang nakakarinig, hayaan siyang makinig!"
LUC 8:9 - Tinanong Siya ng Kanyang mga alagad, "Ano pong kahulugan ng talinghagang ito?"
LUC 8:10 - Sinabi Niya, "Ipinagkaloob sa inyo ang malaman ang mga misteryo ng Kaharian ng Diyos, pero ang sa iba ay sa pamamagitan ng mga talinghaga, para tumingin man sila ay di nila makita at pakinggan man nila ay di nila maintindihan.
LUC 8:11 - Ngayon, ganito ang talinghaga: Ang binhi ay ang salita ng Diyos.
LUC 8:12 - Ang mga nasa tabing kalsada ay ang mga nakinig, pero dumating ang dyablo at tinangay ang Salita mula sa kanilang mga puso, baka sakaling magtiwala sila't sumunod at sa gayo'y maligtas.
LUC 8:13 - Ang mga nasa batuhan ay silang nakapakinig, tinanggap ang Salita ng may galak, at nagtiwala't sumunod ng ilang panahon. Pero dahil wala silang ugat, di na sila nagpatuloy pagdating ng pagsubok.
LUC 8:14 - At ang mga nalaglag sa dawagan ay silang mga nakapakinig, pero tuloy pa rin sa pagsunod sa mga alalahanin, kayamanan, at masarap na buhay, kaya't sila'y nasakal ng mga ito at di nahinog ang bunga.
LUC 8:15 - Pero ang nasa matabang lupa ay silang may katapatan at may kabutihan ang puso na matapos mapakinggan ang Salita ay tinutupad ito at namumunga dahil may tiyaga.
LUC 8:16 - Walang tao na pagkatapos magsindi ng kandila ay tatakpan ito ng banga o di kaya'y ilalagay ito sa ilalim ng kama, kundi'y inilalagay ito sa ibabaw ng ilawan para ang mga pumapasok sa loob ay makita ang liwanag.
LUC 8:17 - Dahil walang sekreto ang hindi malalantad, at walang anumang itinago na hindi malalaman at maisasapubliko.
LUC 8:18 - Kaya't maging maingat sa paraan ng inyong pakikinig dahil ang sinumang mayroon nito ay pagbibigyan pa, at sinumang wala nito, ang sa palagay n'yang nasa kanya ay kukunin pa sa kanya!"
LUC 8:19 - Pinuntahan Siya ng Kanyang ina at mga kapatid, pero di sila makalapit sa Kanya dahil sa dami ng tao.
LUC 8:20 - At may nagsabi sa Kanya, "Ang Inyo pong ina at ang Inyong mga kapatid ay nakatayo sa labas, gusto po Kayong makausap."
LUC 8:21 - Sumagot Siya at sinabi sa kanila, "Ang ina Ko't mga kapatid ay itong mga nakikinig ng Salita ng Diyos, at tumutupad nito."
LUC 8:22 - Nangyari isang araw na sumakay Siya ng bangka kasama ang Kanyang mga alagad. Sinabi Niya sa kanila, "Tumawid tayo sa kabilang ibayo ng lawa. At sila nga'y nagpunta doon.
LUC 8:23 - Habang sila'y naglalayag, nakatulog Siya. Dumating ang malakas na unos sa gitna ng lawa, pinasok sila ng tubig at nanganib ang kanilang buhay.
LUC 8:24 - Pinuntahan nila Siya, ginising at sinabi, "Panginoon, Panginoon, mamamatay na tayo!" Bumangon Siya, pinagsabihan ang hangin at ang malakas na alon. Tumigil ang mga ito at nagkaroon ng maaliwalas na panahon.
LUC 8:25 - Sinabi Niya sa kanila, "Nasan ang inyong pagtitiwala?" May halong takot at pagtataka nilang sinabi sa isa't isa, "Ano'ng klaseng tao 'to? Pati na hangin at tubig ay inuutusan Niya, at sila'y sumusunod sa Kanya!"
LUC 8:26 - Dumating sila sa lalawigan ng mga Gadareno na katapat lang ng Galilea sa kabilang ibayo.
LUC 8:27 - Pagdaong nila sa pampang, sinalubong sila ng isang lalaking galing sa lungsod na matagal nang inaalihan ng mga demonyo, walang suot na damit, at walang tinitirahang bahay kundi sa loob ng mga libingan.
LUC 8:28 - Nang makita niya si Jesus, sumigaw siya, nagpatirapa sa harap Niya, at pasigaw na sinabi, "Ano'ng kinalaman ko sa Iyo, Jesus, Ikaw na Anak ng Kataas-taasang Diyos? Nakikiusap ako Sa'yo, huwag Mo akong pahirapan!"
LUC 8:29 - Inutusan Niya kasi ang maruming espiritu na lumabas sa lalaking iyon. Dahil madalas nitong inaalila ang lalaking ito na kahit na ikadena pa siya na may kasamang bantay, nasisira niya pa rin ang mga nakatali sa kanya, pagkatapos ay dinadala siya ng demonyong ito sa liblib na lugar.
LUC 8:30 - Tinanong siya ni Jesus ng ganito, "Ano'ng pangalan mo? Sinabi nito, "Legion." Marami demonyo kasi ang pumasok sa kanya.
LUC 8:31 - At nakiusap sila sa Kanyang huwag silang utusang pumunta sa impiyerno.
LUC 8:32 - Mayroon doon sa kabundukan na malaking kawan ng mga baboy na kumakain. Nakiusap silang hayaan silang pumasok sa mga ito, at pumayag Siya.
LUC 8:33 - Kaya't lumabas ang mga demonyo sa lalake at pumasok sa mga baboy. Nagwala ang buong kawan habang tumatakbo pababa sa matarik na lugar papunta ng lawa hanggang sa ang mga ito'y malunod.
LUC 8:34 - Nang makita ng mga nagpapakain sa mga ito ang nangyari, nagtakbuhan sila at nagpunta sa mga lungsod ng lalawigan kung saan ipinamalita nila ito.
LUC 8:35 - Kaya't lumabas sila para tignan ang nangyari. Nagpunta sila kay Jesus at nakita ang lalaking nilayasan ng mga demonyong nakaupo sa paanan Niya, nakadamit, at nasa tamang pag-iisip; at kinilabutan sila.
LUC 8:36 - Pinaliwanag sa kanila ng mga nakakita kung paano gumaling ang lalake na noo'y inaalihan ng mga demonyo.
LUC 8:37 - Kaya't lahat ng mga taga lalawigan ng Gadareno na nagkatipon doon ay hiniling sa Kanya na layuan sila dahil sa tindi ng takot nila. Kaya't sumakay Siya sa bangka at bumalik â€‹sa kanilang pinanggalingan.
LUC 8:38 - Ngayon, ang taong nilayasan ng mga demonyo ay nakiusap sa Kanya na makasama Siya, pero pinaalis siya ni Jesus at sinabi,
LUC 8:39 - "Umuwi ka na sa tahanan mo at ikuwento mo kung gaano katindi ang mga bagay na ginawa sa'yo ng Diyos." Umuwi nga siya at ibinalita sa buong lungsod kung gaano katindi ang ginawa sa kanya ni Jesus.
LUC 8:40 - At nangyari, sa pagbabalik ni Jesus, â€‹masaya Siyang tinanggap ng mga tao dahil silang lahat ay sabik na makita Siya.
LUC 8:41 - May biglang dumating na isang lalake na nagngangalang Jairo, isa siyang mataas na opisyal ng simbahan. Nagpatirapa siya sa paanan ni Jesus at nakiusap ditong magpunta sa kanyang bahay.
LUC 8:42 - Dahil ang kanyang dose anyos at kaisa-isang isinilang na babaing anak ay nag-aagaw buhay. Pero habang papunta na Siya doon, andaming tao ang pilit na dumidikit sa Kanya sa lahat ng direksyon.
LUC 8:43 - May isang ginang doon na patuloy na dinurugo sa nakalipas na 12 taon na naubos ang kabuhayan sa mga doktor, bagamat wala ni isa sa kanila ang nakapagbigay sa kanya ng lunas.
LUC 8:44 - Lumapit siya sa likuran Niya at hinawakan ang laylayan ng Kanyang damit. At agad na tumigil ang kanyang pagdurugo.
LUC 8:45 - Sinabi ni Jesus, "Sino ang sumagi sa Akin?" Nang walang umamin, sinabi ni Pedro at ng kanyang mga kasamahan, "Panginoon, sangkaterbang tao ang nagsisiksikan sa paligid N'yo, bakit po kayo nagtatanong, 'Sino ang humipo sa Akin?'"
LUC 8:46 - Sinabi ni Jesus, "May humawak nga sa Akin; dahil alam Kong may kapangyariahan na lumabas mula sa'kin."
LUC 8:47 - Nang maisip ng ginang na hindi lihim ang kanyang ginawa, nanginginig siyang lumapit, nagpatirapa sa harapan Niya at inamin nito sa Kanya sa harap ng lahat ng tao roon ang dahilan kung bakit hinawakan Siya nito at kung paano siya gumaling bigla.
LUC 8:48 - Sinabi Niya sa kanya, "Anak, wala kang dapat ikatakot, pinagaling ka ng iyong pananampalataya. Umuwi ka ng may kapayapaan.
LUC 8:49 - Nagsasalita pa Siya nang may dumating mula sa bahay ng pinunong opisyal ng simbahan. Sinabi nito sa kanya, "Patay na po ang anak n'yo; huwag nyo na pong gambalain ang Guro."
LUC 8:50 - Pero nang marinig ito ni Jesus, sumagot Siya at sinabi Niya sa kanya, "Huwag kang matakot. Manalig ka lang at gagaling siya."
LUC 8:51 - Pagdating Niya sa bahay, hindi Niya pinahintulutan ang sinumang pumasok doon maliban kay Pedro, Santiago, Juan, at ang ama't ina ng dalagita.
LUC 8:52 - Lahat ay nag-iiyakan at naghahagulgulan para sa kanya, pero sinabi ni Jesus, "Huwag kayong mag-iyakan; hindi siya patay, kundi natutulog lang."
LUC 8:53 - At pinagtawanan nila Siya dahil alam nilang patay na ito.
LUC 8:54 - Pinalabas Niya silang lahat. Hinawakan Niya ang kamay nito, kinausap at sinabi, "Dalagita, bumangon ka."
LUC 8:55 - Nagbalik ang espiritu nito at siya'y biglang bumangon. Nag-utos si Jesus na bigyan siya ng pagkain.
LUC 8:56 - Nagulantang ang mga magulang ng dalagita pero pinagbilinan sila ni Jesus na huwag ipagsabi kanino man ang nangyari.
LUC 9:1 - Tinawag Niya ang 12 alagad ng sama-sama, at inilagay sa ilalim ng kanilang kapangyarihan at pamamahala, na galing sa Kanya, ang lahat ng mga demonyo, kasama na rin ang magpagaling ng mga karamdaman.
LUC 9:2 - Pinadala Niya sila para ipahayag sa madla ang Kaharian ng Diyos, at pagalingin ang may sakit.
LUC 9:3 - Sinabi Niya sa kanila, "Huwag kayong magdala ng kahit ano sa inyong paglalakbay gaya ng tungkod, bag, tinapay, pera, o dalawang kasuotan.
LUC 9:4 - Kanino mang bahay kayo pumasok, doon na kayo manatili hanggang pag-alis n'yo.
LUC 9:5 - Pagpagan nyo ng alikabok sa mga paa n'yo ang sinumang hindi tatanggap sa inyo, pag-alis n'yo mula sa lungsod na iyon, bilang testimoniya laban sa kanila."
LUC 9:6 - Lumakad sila at pinasok ang mga baranggay habang nagpapahayag ng masayang balita at nagpagaling saan man sila magpunta.
LUC 9:7 - Ngayon, nabalitaan ni Herodes na gobernador ang lahat ng Kanyang ginagawa at siya'y nalito dahil sinabi ng ilan na nabuhay si Juan mula sa mga patay,
LUC 9:8 - may ilan na nagsabing nagpakita si Elias, at ang iba naman ay isa daw sa mga nakalipas na mga propeta ang nagbangon muli.
LUC 9:9 - At sinabi ni Herodes, "Pinugutan ko na ng ulo si Juan, pero sino 'tong naririnig ko na may kinalaman patungkol sa mga bagay na ito?" Kaya't ginusto niyang makita Siya.
LUC 9:10 - Pagbalik ng mga apostol, sinabi nila sa Kanya ang lahat ng kanilang ginawa. Pagkatapos ay sinama Niya sila sa isang pribado at liblib na lugar sa lungsod ng Betsaida.
LUC 9:11 - Nang malaman ito ng mga tao, pinuntahan nila Siya. Tinanggap Niya sila at nagsalita sa kanila tungkol sa Kaharian ng Diyos. Pinagaling din Niya ang mga nangangailangan ng kagalingan.
LUC 9:12 - Nang pagabi na, nilapitan Siya ng 12 at sinabi, "Paalisin N'yo na po ang mga tao para pumunta sa mga bayan at sa palibot na kanayunan para doon magpahinga at kumuha ng makakain. Nasa liblib na lugar po kasi tayo.
LUC 9:13 - Pero sinabi nila sa Kanya, "Bigyan n'yo sila ng makakain." Wala na po tayong iba kundi limang pirasong tinapay at dalawang pirasong isda, malibang umalis kami at bumili ng pagkain para sa lahat ng mga taong ito."
LUC 9:14 - Dahil ang bilang palang ng mga kalalakihan ay aabot na ng 5,000. Sinabi Niya sa Kanyang mga alagad, "Paupuin n'yo sila ng tiglilimampu sa isang grupo."
LUC 9:15 - Ginawa nga nila iyon at pinaupo silang lahat.
LUC 9:16 - Pagkatapos ay kihuha Niya ang limang tinapay at dalawang isda. Pagtingala Niya sa langit ay pinagpala Niya ang mga ito, hinati at ibinigay sa mga alagad para ihain sa mga tao.
LUC 9:17 - Nakakain silang lahat at nabusog. Pagkatapos, kinuha nila ang mga tira-tirang piraso at nakapuno sila ng 12 bayong.
LUC 9:18 - Nangyari habang Siya'y nananalangin mag-isa kasama ang Kanyang mga alagad, tinanong Niya sila at sinabi, "Sino daw Ako batay sa mga sinasabi ng mga tao?"
LUC 9:19 - Sumagot sila at sinabi, "Si Juan Bautista daw po; pero sabi po ng ilan, si Elias po; at ang iba naman ay akala na Kayo po ay isa sa mga dating propeta na bumangon muli."
LUC 9:20 - Sinabi Niya sa kanila, "Pero sino Ako sa palagay n'yo?" Sumagot si Pedro at sinabi, "Ang Kristo ng Diyos."
LUC 9:21 - Mahigpit Niya silang pinagbilinan at inutusang huwag ito ipagsabi kanino man,
LUC 9:22 - at sinabi, "Ang Anak ng Tao ay kinakailangang magdanas ng maraming hirap, tanggihan ng mga matatandang lider, mga pinunong pari at mga dalubhasa sa Biblia, mapatay at bumangon sa ikatlong araw."
LUC 9:23 - Sinabi Niya sa kanilang lahat, "Kung sinuman ay susunod sa Akin, hayaan niyang pagkaitan ang sarili, pasanin ang kanyang krus araw-araw, at sumunod sa Akin.
LUC 9:24 - Dahil ang sinumang nais mailigtas ang kanyang buhay ay mawawalan nito, pero sinumang mawalan ng kanyang buhay alang-alang sa Akin ay maililigtas ito.
LUC 9:25 - Ano'ng pakinabang sa isang tao, kung makamtan niya ang buong mundo at masawi o mawala naman siya.
LUC 9:26 - Dahil sinumang ikakahiya Ako at ang Aking mga salita ay ikakahiya rin naman ng Anak ng Tao pagdating Niya sa taglay na kaluwalhatian Niya, ng Kanyang Ama, at ng mga banal na anghel.
LUC 9:27 - Pero sasabihin Ko sa inyo ang totoo, may mga nakatayo rito na di matitikman ang kamatayan bago nila makita ang Kaharian ng Diyos."
LUC 9:28 - At nangyari paglipas ng walong araw matapos Niyang sabihin ang mga ito ay sinama Niya si Pedro, Juan, at Santiago para umakyat ng bundok at manalangin.
LUC 9:29 - Habang Siya'y nananalangin, nagbago ang kutis ng Kanyang mukha at ang Kanyang damit ay nagningning sa kaputian.
LUC 9:30 - At biglang may sumulpot na dalawang kalalakihan na nakipag-usap sa Kanya-si Moises at Elias,
LUC 9:31 - Nagpakita sila ng may kaluwalhatian, at nagsalita tungkol sa Kanyang kamatayan na dapat Niyang tuparin sa Jerusalem.
LUC 9:32 - Pero si Pedro at ang mga kasama niya ay mahimbing na natutulog. Nang magising sila, nakita nila ang Kanyang kaluwalhatian, kasama ng dalawang kalalakihang nakatayo sa tabi Niya.
LUC 9:33 - Nang papalayo na ang mga ito sa Kanya, sinabi ni Pedro kay Jesus, "Panginoon, mabuti para sa atin na nandito. Hayaan N'yo pong gumawa kami ng tatlong kubo-isa para sa Inyo, isa para kay Moises, at isa naman para kay Elias!" Hindi niya nalalaman ang kanyang sinabi.
LUC 9:34 - Habang nagsasalita pa siya, may dumating na ulap na pumaibabaw sa kanila at natakot sila habang pumapasok sila sa loob ng ulap.
LUC 9:35 - At may tinig na nagsalita mula sa ulap, "Ito ang Aking minamahal na Anak. Pakinggan n'yo Siya."
LUC 9:36 - Pagkatapos magsalita ng Tinig na iyon ay natagpuan nilang mag-isa nalang si Jesus. Inilihim nila ang bagay na ito at di nagsabi kanino man, nang mga panahong iyon, ang alin man sa mga bagay na nasaksihan nila.
LUC 9:37 - Nangyari sa kasunod na araw, pagbaba nila mula sa bundok, ay napakaraming tao ang sumalubong sa kanila.
LUC 9:38 - Biglang may isang mamang sumigaw mula sa grupong iyon at sinabi, "Guro, nakikiusap po ako sa Inyo, tignan N'yo po ang aking anak na lalake, dahil nag-iisa lang po siyang anak na isinilang ko.
LUC 9:39 - May espiritung sasanib sa kanya, at bigla nalang siyang sisigaw. Sinusugatan siya nito, pinabubula ang bibig niya, at binabalibag siya. Halos di na ito umaalis sa kanya.
LUC 9:40 - Nakiusap po ako sa mga alagad N'yo na palabasin ito, pero di nila kaya."
LUC 9:41 - Sumagot si Jesus at sinabi, "O henerasyong walang pananalig at pasaway, hanggang kailan Ko kayo sasamahan at titiisin? Dalhin mo dito ang anak mo."
LUC 9:42 - Habang papalapit ang binatilyo, hinagis siya ng demonyo at sinugatan. Sinaway ni Jesus ang maruming espiritu, pinagaling ang bata, at dinala siya sa tatay niya.
LUC 9:43 - Namangha silang lahat sa dakilang kapangyarihan ng Diyos. Pero habang ang bawat isa'y hangang-hanga sa lahat ng mga bagay na ginawa ni Jesus, sinabi Niya sa Kanyang mga alagad,
LUC 9:44 - "Nawa'y tumimo sa inyong mga puso ang sasabihin Ko: Ang Anak ng Tao ay dadakipin ng mga awtoridad."
LUC 9:45 - Pero di nila naintindihan ang salitang ito, at lingid ito sa kanilang kaalaman, kaya't di nila naisip na mangyayari nga iyon. Takot din silang tanungin Siya tungkol sa binitiwan Niyang salita.
LUC 9:46 - Isang araw, nagkaroon sila ng pagtatalo tungkol sa kung sino sa kanila ang pinakadakila.
LUC 9:47 - Nalalaman ni Jesus ang laman ng kanilang puso, kaya't inakay Niya ang isang bata at itinabi ito sa Kaniya.
LUC 9:48 - At sinabi sa kanila, "Ang sinumang tatanggap sa batang ito sa Aking pangalan ay tumatangap sa Akin; at sinumang tatanggap sa Akin ay tumatanggap sa Kanya na nagpadala sa Akin. Dahil ang siyang pinakamababa sa inyong lahat ang siya din namang dakila."
LUC 9:49 - Sumagot si Juan at sinabi, "Panginoon, may nakita po kaming nagpapalayas ng mga demonyo sa Inyong pangalan at pinagbawalan po namin siya dahil hindi po siya sumasama sa atin."
LUC 9:50 - At sinabi ni Jesus sa kanya, "Huwag n'yo siyang pagbawalan. Dahil ang siyang hindi laban sa atin ay kakampi natin."
LUC 9:51 - At nangyari, nang dumating ang panahon ng pagtanggap sa Kanya sa Jerusalem, itinuon na Niya ang Kanyang puso na pumunta rito.
LUC 9:52 - Kaya't nagpadala Siya ng mga tagapagbalitang mauuna sa Kanya. Sila nga'y humayo at pinasok ang bayan ng mga Samaritano para ipaghanda Siya.
LUC 9:53 - Pero hindi nila Siya tinanggap, dahil ang Kanyang puso ay nakatuon sa pagpunta sa Jerusalem.
LUC 9:54 - Nang makita ito ni Santiago at Juan na Kanyang mga alagad, sinabi nila, "Panginoon, gusto N'yo po ba na utusan namin ang apoy na bumaba mula sa langit at tupukin sila gaya ng ginawa ni Elias?"
LUC 9:55 - Pero lumingon Siya, sinaway sila, at sinabi, "Di n'yo nalalaman kung ano'ng klaseng ugali ang pinapakita n'yo!
LUC 9:56 - Dahil ang Anak ng Tao ay di dumating para manira ng kaluluwa ng mga tao, kundi para iligtas sila." At nagpunta nalang sila sa iba pang bayan.
LUC 9:57 - Nangyari, habang sila'y naglalakad sa kalsada, na may isang lalake ang nagsabi sa Kanya, "Panginoon, susunod po ako sa Inyo saan man Kayo magpunta."
LUC 9:58 - Sinagot siya ni Jesus, "Ang mga sora ay may mga lungga, at ang mga ibon sa himpapawid ay may mga pugad, pero ang Anak ng Tao ay wala man lang lugar kung saan ihihilig ang Kanyang ulo."
LUC 9:59 - Sinabi Niya sa isang lalake, "Sumunod ka sa Akin." Pero sinabi nito, "Panginoon, hayaan N'yo po munang umuwi ako at mailibing ang aking ama."
LUC 9:60 - Sinabi ni Jesus sa kanya, "Hayaan mong ilibing ng mga patay ang kanilang patay, pero humayo ka at ipangaral ang Kaharian ng Diyos."
LUC 9:61 - May isa ding nagsabi, "Panginoon, susunod po ako sa Inyo, pero hayaan N'yo po muna akong magpaalam sa mga kasamahan ko sa bahay."
LUC 9:62 - At sinabi ni Jesus sa kanya, "Walang taong nakahawak na sa araro, at lumilingon pa ang bagay sa Kaharian ng Diyos."
LUC 10:1 - Pagkatapos ng mga bagay na ito, pumili ang Panginoon ng 70 pang iba at pinadala sila ng tigalawa para mauna sa Kanya papunta sa bawat lungsod at lugar saan man Siya magpunta.
LUC 10:2 - Kaya't sinabi Niya sa kanila, "Ang aanihin ay totoong napakarami, pero kakaunti lang ang mga manggagawa. Kaya't makiusap kayo sa Panginoon ng anihan na magpadala pa ng mga manggagawa sa Kanyang gapasan.
LUC 10:3 - Humayo kayo. Tignan nyo, pinapadala ko kayo na parang mga kordero sa gitna ng mga asong gubat.
LUC 10:4 - Huwag na kayong magdala ng pitaka, o bagahe, o sandalyas; at huwag na kayong makipagkamustahan pa sa sino mang makasalubong n'yo sa daan.
LUC 10:5 - Saan mang tahanan kayo pumasok, sabihin n'yo muna, 'Mapasa tahanang ito ang kapayapaan.'
LUC 10:6 - At kung nandoon ang anak ng kapayapaan, mananatili roon ang kapayapaan n'yo, kung hindi naman, ito'y babalik lang sa inyo.
LUC 10:7 - Manatili kayo sa tahanang iyon na kumakain at umiinom ng anumang bagay na ibigay nila, dahil ang manggagawa ay karapat-dapat tumanggap ng kanyang sahod. Huwag kayong magpalipat-lipat ng bahay.
LUC 10:8 - Saan mang lungsod kayo pumunta, at doo'y tanggapin nila kayo, kainin n'yo ang mga bagay na ihain nila sa inyo,
LUC 10:9 - at pagalingin n'yo ang may sakit na nandoon. Sabihin n'yo sa kanila, 'Ang Kaharian ng Diyos ay lumapit na sa inyo.'
LUC 10:10 - Pero kung saan mang lungsod kayo pumunta at di kayo tanggapin, lumabas kayo doon at habang nasa kalsada pa nila kayo ay sabihin n'yo,
LUC 10:11 - Kahit na ang alikabok ng inyong lungsod na dumikit sa amin ay nililinis namin laban sa inyo, gayun pa man, pakatandaan n'yo na ang Kaharian ng Diyos ay lumapit na sa inyo.'
LUC 10:12 - Pero sinasabi Ko sa inyo na mas madali pang pagbigyan ang Sodom sa araw ng paghuhukom kaysa sa lungsod na iyon.
LUC 10:13 - Kaawa-awa ka, Chorazin! Kaawa-awa ka din, Betsaida! Dahil kung ang mga makapangyarihang ginawa sa inyo ay nangyari sa Tiro at Sidon, nagsisi na sana nila noon pa na nakaupo pa't nakadamit ng sako't mga abo.
LUC 10:14 - Pero mas madali pang pagbigyan ang Tiro at Sidon sa kanilang mga nagawa sa araw ng paghuhukom, kaysa sa inyo.
LUC 10:15 - Ikaw naman, Capernaum, na napakataas na parang langit, ihahagis ka pababa sa impiyerno.
LUC 10:16 - Ang nakikinig sa inyo ay nakikinig sa Akin; ang di nagpapahalaga sa inyo ay di nagpapahalaga sa Akin; at ang di nagpapahalaga sa Akin ay di nagpapahalaga sa Nagpadala sa Akin.
LUC 10:17 - At muling nagbalik ang 70 na nagdiriwang. Sinabi nila, "Panginoon, kahit po ang mga demonyo ay sunod-sunuran sa amin sa pamamagitan ng Inyong pangalan!"
LUC 10:18 - Sinabi Niya sa kanila, "Nakita Ko si Satanas na parang kidlat na nalaglag mula sa langit.
LUC 10:19 - Tignan n'yo, binibigyan Ko kayo ng awtoridad na durugin ang mga ahas at mga alakdan sa ilalim ng inyong mga paa, at pati na ang lahat ng puwersa ng kaaway-walang anuman sa mga ito ang makapagdudulot, sa anumang paraan, nang masama sa inyo.
LUC 10:20 - Gayun pa man, huwag kayong magdiwang na ang mga espiritu ay sunud-sunuran sa inyo, sa halip ay magdiwang kayo dahil ang inyong mga pangalan ay nakasulat sa langit.
LUC 10:21 - Nagdiwang si Jesus sa Kanyang espiritu at sinabi, "Pinasasalamatan Ko po Kayo, O Ama, Panginoon ng langit at lupa, dahil itinago N'yo po ang mga bagay na ito mula sa â€‹eskperto at matalino, at inihayag ang mga ito sa mga bata. Ganyan nga po Ama, dahil ang bagay na ito ang siya pong maganda sa Inyong paningin!
LUC 10:22 - Ang lahat ng bagay ay ipinaubaya na sa Akin ng Ama, at walang sinuman ang nakakakilala sa Anak kundi ang Ama, at walang nakakilala kung sino ang Ama, kundi ang Anak, at sa tao kung saan Siya ipapahayag ng Anak.
LUC 10:23 - At lumingon Siya sa Kanyang mga alagad at nagsalita sa kanila na walang ibang nakakarinig, "Mapalad ang mga matang nakakakita ng mga nakikita n'yo,
LUC 10:24 - Dahil sasabihin ko sa inyo na maraming propeta't mga hari ang nangarap na masilayan man lang ang mga bagay na nasasaksihan n'yo pero di nila nasilayan ang mga ito, at marinig ang mga bagay na naririnig n'yo, pero di nila narinig ang mga ito.
LUC 10:25 - Biglang may tumayo na isang dalubhasa sa Biblia, sinubok Siya at sinabi, "Guro, ano po ang gagawin ko para magmana ng walang hanggang Buhay?"
LUC 10:26 - Sinabi Niya sa kanya, "Ano ba ang nakasulat sa Kautusan ng Diyos? Paano mo ito nabasa?"
LUC 10:27 - Sumagot siya at sinabi, "Mamahalin mo ang Panginoon mong Diyos ng iyong buong puso, at ng iyong buong kaluluwa, at ng iyong buong lakas, at ng iyong buong isip, at ang iyong kapwa gaya ng iyong sarili."
LUC 10:28 - At sinabi Niya sa kanya, "Tama ang sagot mo. Gawin mo ito, at mabubuhay ka ng pinagpala."
LUC 10:29 - Pero sa hangad niyang patunayan ang kanyang sarili ay sinabi niya kay Jesus, "At sino naman po ang aking kapwa?"
LUC 10:30 - Sumagot si Jesus at sinabi, "May isang taong bumaba mula sa Jerusalem papuntang Jerico na sinalakay ng mga mandarambong, hinubaran ng damit, binugbog at iniwanang nag-aagaw-buhay.
LUC 10:31 - Nagkataon, may isang paring bumaba at doon din napadaan. Pagkakita niya dito, nilampasan niya ito at dumaan sa kabilang kalsada.
LUC 10:32 - Ganoon din ang isang LeviteÃ±o, pagdating niya sa lugar na iyon ay tinignan niya ito, nilampasan at tumuloy sa kabilang kalsada.
LUC 10:33 - Pero may isang Samaritano na habang naglalakbay ay napadaan din kung saan siya nandoon. Pagkakita niya ay nahabag siya rito,
LUC 10:34 - pinuntahan ito, binendahan ang mga sugat matapos lagyan ng olibong langis at katas ng ubas, sinakay sa sarili niyang hayop, dinala ito sa isang hotel, at inalagaan doon.
LUC 10:35 - Kinabukasan, bago siya umalis ay naglabas siya ng dalawang denaryo, ibinigay ito sa namamahala doon, at sinabi sa kanya, "Alagaan mo siya at anumang kakailanganin pang gastusin ay babayaran ko sayo pagbalik ko."
LUC 10:36 - Sino ngayon sa tatlong ito, sa palagay mo, ang nagpakita ng pagiging kapwa sa taong sinalakay ng mga mandarambong?"
LUC 10:37 - At sinabi niya, "Siya po na nagpakita ng awa sa kanya." Kaya't sinabi ni Jesus sa kanya, "Gayundin naman ang gawin mo pag-alis mo dito."
LUC 10:38 - Nangyari ngayon habang sila'y naglalakbay na pumasok sila sa isang baranggay. At may isang babae doon ang tumanggap sa Kanya sa loob ng kanyang bahay.
LUC 10:39 - Mayroon siyang kapatid na babae na ang pangalan ay Maria, na siya ring nakaupo sa paanan ni Jesus para pakinggan ang Kanyang salita.
LUC 10:40 - Pero si Marta ay aligaga sa sobrang pag-aasikaso sa kanila. Lumapit siya sa Kanya at sinabi, "Panginoon, wala po ba Kayong pakialam na iniwan po ako ng aking kapatid na babae na mag-isang magsilbi dito? Kaya't pagsabihan N'yo naman po siyang tulungan ako."
LUC 10:41 - Kaya't sumagot si Jesus at sinabi sa kanya, "Marta, Marta, nag-aalala ka at balisa tungkol sa maraming bagay.
LUC 10:42 - Pero isa lang ang kailangan, at pinili ni Maria ang magandang bahagi na di maaagaw sa kanya.
LUC 11:1 - At nangyari sa isang lugar, matapos Niyang manalangin, ay sinabi sa Kanya ng isa sa Kanyang mga alagad, "Panginoon, turuan N'yo po kaming manalangin kung paano tinuruan ni Juan ang kanyang mga alagad."
LUC 11:2 - Sinabi Niya sa kanila, "Pag kayo'y nanalangin, sabihin n'yo, 'Aming Amang nasa langit, pakabanalin N'yo po ang pangalan N'yo. Paratingin N'yo po ang Inyong Kaharian. Mangyari po ang Inyong kalooban kung paano sa langit, gayun din naman po sa lupa.
LUC 11:3 - Bigyan N'yo po kami ng aming pagkain sa araw-araw.
LUC 11:4 - At patawarin po kami sa aming mga kasalanan, dahil kami rin po ay nagpapatawad sa bawat isang may pagkakautang sa amin. Huwag N'yo po kaming ihatid sa tukso, kundi iligtas sa masama."
LUC 11:5 - Sinabi Niya sa kanila, "Sino sa inyo na kung kayo'y may kaibigan, at pinuntahan mo ito ng hatinggabi para sabihin sa kanya, 'Tol, pahiram naman ng tatlong pirasong tinapay.
LUC 11:6 - May kaibigan kasi ako na naglalakbay at napadaan sa bahay, kaso wala akong mapakain sa kanya.'
LUC 11:7 - ay sasagot at magsasabi ng, 'Huwag mo na kong istorbohin, sarado na ang pintuan, tsaka natutulog na ang mga anak ko. Hindi ko na kayang bumangon at pagbigyan ka!'
LUC 11:8 - Sinasabi Ko sa inyo, kahit na hindi nito gustong bumangon at pagbigyan ka kahit pa kaibigan ka niya, pero dahil sa pangungulit mo ay babangon siya at ibibigay sa iyo ang lahat ng kailangan mo!"
LUC 11:9 - At sinasabi Ko sa inyo, "Humingi kayo at ito'y ibibigay sa inyo; maghanap kayo, at inyong matatagpuan; kumatok kayo at kayo'y pagbubuksan.
LUC 11:10 - Dahil bawat humihingi ay tumatanggap; at ang naghahanap ay nakakasumpong; at pagbubuksan ang siyang kumakatok.
LUC 11:11 - Kung hihingi ang isang anak ng tinapay sa sinumang ama sa inyo, bibigyan n'ya ba ito ng bato? O kung hihingi ito ng isda, bibigyan n'ya ba ito ng ahas imbes na isda?
LUC 11:12 - O kung manghingi siya ng itlog, alakdan ba ang bibigay niya rito?
LUC 11:13 - Kung kayo ngang masasama ay marunong magbigay ng magagandang regalo sa inyong mga anak: lalo na ang inyong Ama sa langit na handang magbigay ng Banal na Espiritu sa mga humihingi sa Kanya!"
LUC 11:14 - Isang araw ay nagpapalayas Siya ng demonyo ng pagkapipi, at nangyari nang lumabas na ang demonyo mula sa tao ay nakapagsalita na ito na siyang ikinamangha ng mga tao.
LUC 11:15 - Pero ang ilan sa kanila ay sinabi, "Nagpapalayas Siya ng mga demonyo sa pamamagitan ni Beelzebub ang pangulo ng mga demonyo."
LUC 11:16 - At ang iba ay hiniling sa Kanya na magpalabas ng tanda sa langit para subukin Siya.
LUC 11:17 - Pero dahil alam Niya ang kanilang totoong hangarin, sinabi Niya sa kanila, "Bawat kahariang may pagkakabaha-bahagi sa mga nasasakupan nito ay mawawasak, at ang isang tahanan na laban sa sarili nito ay babagsak.
LUC 11:18 - Kung kay Satanas ay may pagkakabaha-bahagi at siya'y laban sa kanyang sarili, paano tatagal ang kaharian niya? Dahil sinasabi n'yo na nagpapalayas Ako ng mga demonyo sa pamamagitan ni Beelzebub.
LUC 11:19 - At kung sa pamamagitan ni Beezebub ay nagpapalayas Ako ng mga demonyo, kanino naman humihingi ng tulong ang inyong mga anak para palayasin sila? Kaya nga sila na ang hahatol para sa inyo.
LUC 11:20 - Pero kung sa pamamagitan ng daliri ng Diyos Ako nagpapalayas ng mga demonyo, walang duda na dumating na sa inyo ang Kaharian ng Diyos.
LUC 11:21 - Pag ang isang malakas at armadong lalake ay nagbabantay sa kanyang palasyo, ang kanyang mga ari-arian ay ligtas.
LUC 11:22 - Pero kung may isang mas malakas sa kanya ang sinalakay siya't dinaig, kukunin nito mula sa kanya ang lahat ng kanyang mga armas kung saan siya umaasa, at ipapamahagi ang kanyang mga nasamsam.
LUC 11:23 - Ang siyang hindi pabor sa Akin ay laban sa Akin, at ang hindi nakikiisa sa Akin ay magsisikalat.
LUC 11:24 - Pag umalis ang maruming espiritu sa isang tao, naglalakbay ito sa mga tuyong lugar para maghanap ng mapagpapahingahan. Pag wala itong makita ay sasabihin niya, "Babalik na 'ko sa bahay ko kung saan ako lumabas."
LUC 11:25 - Pagdating niya doon, ay makikita niya itong malinis at nasa ayos.
LUC 11:26 - Kaya't pupuntahan at isasama pa niya ang pitu pang espiritung mas masama sa kanya. Sila'y papasok at maninirahan doon. At ang huling kalagayan ng taong iyon ay mas malala kaysa noong una."
LUC 11:27 - At nangyari, habang sinasabi Niya ang mga bagay na ito, may isang ginang mula sa mga nakikinig ang sumigaw at sinabi sa Kanya, "Mapalad ang sinapupunang nagdala sa Inyo, at ang dibdib na Inyong sinusuhan!"
LUC 11:28 - Pero sinabi Niya, "Tama po, gayun din naman, mas mapapalad ang mga nakikinig sa salita ng Diyos at tumutupad nito."
LUC 11:29 - Nang magkatipon ng sama-sama ang napakaraming tao, nagsimula Siyang magsabi, "Ito'y isang masamang henerasyon na naghahanap ng senyales. Pero walang ibibigay na senyales dito maliban sa senyales ni Jonas na propeta.
LUC 11:30 - Dahil kung paano si Jonas ay naging isang senyales sa mga taga Nineve, gayun din naman ang Anak ng Tao sa henerasyong ito.
LUC 11:31 - Sa araw ng paghuhukom, ang reyna ng timog ay babangon kasama ng mga tao sa henerasyong ito, at hahatulang maparusahan ito; dahil naglakbay siya mula sa dulo ng daigdig para lang pakinggan ang karunungan ni Solomon; at tignan n'yo, isang mas prominente kay Solomon ang naririto.
LUC 11:32 - Sa araw ng paghuhukom, ang mga tao sa Nineve ay babangon kasama ng mga tao sa henerasyong ito, at hahatulang maparusahan ito; dahil nagsipagsisi sila matapos mangaral ni Jonas; pero tignan n'yo, mas makapangyarihan kay Jonas ang naririto."
LUC 11:33 - Walang tao na pagkasindi ng lampara ay ilalagay ito sa isang tagong lugar, ni sa ilalim ng isang dram, kundi'y sa ibabaw ng ilawan, para ang mga pumapasok ay makakita ng liwanag.
LUC 11:34 - Ang mata ang siyang lampara ng katawan. Kaya naman pag ang iyong mata'y malinaw, ang iyong buong katawan din ay mababalot ng liwanag. Pero kung may diperensya ang iyong mata, ang iyong buong katawan ay mababalot sa dilim.
LUC 11:35 - Kaya't siguraduhin mo, na ang liwanag na nasa iyo ay hindi kadiliman.
LUC 11:36 - Kung ang iyong buong katawan ay balot ng liwanag, wala ni katiting na dilim, buong-buo itong maliliwanagan, kung paanong naiilawan ka ng liwanag ng lampara."
LUC 11:37 - Habang Siya'y nagsasalita, may isang Pariseo ang nakiusap na makasalo Siyang kumain. At pumunta Siya sa loob ng kanyang bahay at umupo para kumain.
LUC 11:38 - Nagulat ang Pariseo nang mapansin niya na hindi muna Siya naghugas ng kamay bago maghapunan.
LUC 11:39 - At sinabi ng Panginoon sa kanya, "Ngayon, kayo ngang mga Pariseo ay naglilinis ng labas ng baso at ng plato, pero ang inyong mga puso ay puno ng pangungurakot at kasamaan!
LUC 11:40 - Mga wala kayong pang-unawa, hindi ba't ang lumikha ng panlabas ay lumikha din ng asa loob nito?
LUC 11:41 - Sa halip ay magbigay kayo sa mga nangangailangan ng mga bagay na mayroon kayo; at makikita n'yo, lahat ng bagay ay malinis para sa inyo.
LUC 11:42 - Pero kaawa-awa kayong mga Pariseo! Dahil iniikapu n'yo ang minta, ruda at lahat ng klase ng gulay, pero di n'yo naman tinutupad ang hustisya at ang pag-ibig ng Diyos. Dapat n'yong ginagawa ang mga ito nang di pinababayaan ang nauna.
LUC 11:43 - Kaawa-awa kayong mga Pariseo! Dahil gustong-gusto n'yo ang mga espesyal na upuan sa mga simbahan, at ang mga pagbati ng mga tao sa mga pampublikong lugar.
LUC 11:44 - Kaawa-awa kayong mga dalubhasa sa Biblia at mga Pariseo, mga mapagpaimbabaw! Dahil para kayong mga libingang di nakikita at nilalakaran ng mga tao ng di nila namamalayan.
LUC 11:45 - Kaya't sumagot ang isa sa mga eksperto sa Biblia, at sinabi sa Kanya, "Guro, napapahiya din kami sa mga sinasabi N'yo!"
LUC 11:46 - At sinabi Niya, "Kaawa-awa din kayong mga eskperto sa Biblia! Dahil ipinapabuhat n'yo sa mga tao ang mga napakabibigat na pasanin, na kayo mismo ay di handang galawin ni isang daliri man lang!
LUC 11:47 - Kaawa-awa kayo! Dahil kayo ang gumagawa ng mga libingan ng mga propeta, at ang mga ama n'yo naman ang pumapaslang sa kanila!
LUC 11:48 - Talagang pinapatotoo n'yong botong-boto kayo sa mga pinag-gagawa ng inyong mga ama, dahil talaga namang pinaslang nila ang mga ito, at kayo naman ang gumagawa ng kanilang mga libingan.
LUC 11:49 - Kaya din naman sinasabi ng karunungan ng Diyos, 'Padadalhan Ko sila ng mga propeta't mga apostol, at ang ilan sa kanila'y papatayin at uusigin nila.'
LUC 11:50 - Para ang dugo ng lahat ng mga propeta na nadanak mula ng likhain ang daigdig ay singilin sa henerasyong ito.
LUC 11:51 - Mula sa dugo ni Abel hanggang sa dugo ni Zakarias na pinaslang sa pagitan ng altar at ng templo. Sasabihin Ko sa inyo ang totoo, sisingilin iyon sa henerasyong ito.
LUC 11:52 - Kaawa-awa kayong mga eksperto sa Biblia! Dahil itinago n'yo ang susi ng kaalaman at hinahadlangan n'yo ang mga pumapasok doon.
LUC 11:53 - At nang sabihin Niya ang mga bagay na ito sa kanila, ang mga dalubhasa sa Biblia at mga Pariseo ay nagsimulang atakihin Siya ng matindi, at hamunin Siyang magsalita tungkol sa maraming bagay.
LUC 11:54 - Nagaantay sila, at naghahanap ng mahuhuli nila sa anumang sasabihin Niya, para mayroon silang maiaakusa laban sa Kanya.
LUC 12:1 - Samantala, nang magdagsaan ang di mabilang na tao, anupat sila'y nagkakadaganan na sa isa't isa, nagsimula Siyang magsalita sa Kanyang mga alagad una sa lahat, "Mag-ingat kayo sa lebadura ng mga Pariseo, ang pagkukunwari.
LUC 12:2 - Dahil walang natatakpan na di lalabas, o anumang bagay na â€‹nakatago na di madidiskubre.
LUC 12:3 - Kaya't madidinig sa liwanag anumang sabihin N'yo sa dilim, at iaanunsyo sa mga bubungan ng bahay ang ibinulong n'yo sa loob ng inyong mga kuwarto.
LUC 12:4 - At sinasabi Ko sa inyo, mga kaibigan, huwag kayong matakot sa kanila na pumapatay sa katawan ng tao, pero hanggang doon nalang ang kaya nilang gawin.
LUC 12:5 - Wawarningan Ko kayo kung sino dapat ang katakutan n'yo. Katakutan n'yo Siya na pagkatapos pumatay ay may kapangyarihang magtapon sa impiyerno. Oo, sinasabi Ko sa inyo, katakutan n'yo Siya.
LUC 12:6 - Hindi ba't ipinagbibili ng kwarenta sentimo ang limang maya, at walang ni isa sa kanila ang nakakalimutan sa harapan ng Diyos?
LUC 12:7 - Maging ang mga buhok ninyo sa ulo ay bilang lahat. Kaya't huwag kayong matakot. Mas mahalaga kayo kaysa sangkatutak na maya.
LUC 12:8 - Sinasabi Ko rin sa inyo, sinumang kumilala sa Akin sa harapan ng mga tao ay kikilalanin din ng Anak ng Tao sa harapan ng mga anghel ng Diyos.
LUC 12:9 - Pero ang siyang ipagkaila Ako sa harapan ng mga tao ay ipagkakaila sa harapan ng mga anghel ng Diyos.
LUC 12:10 - At sinumang magsabi ng salitang laban sa Anak ng Tao ay mapapatawad pa, pero ang magsalita ng paglapastangan laban sa Banal na Espiritu ay di na mapapatawad pa.
LUC 12:11 - At pag dinala nila kayo sa mga simbahan, sa mga mahistrado, at mga awtoridad, huwag ninyong alalahanin kung paano o ano ang bagay ang isasagot n'yo, o ano'ng sasabihin n'yo.
LUC 12:12 - Dahil ang Banal na Espiritu ang magtuturo sa inyo sa oras ding iyon anuman ang dapat n'yong sabihin.
LUC 12:13 - Isa sa mga kasama doon ay nagsabi sa Kanya, "Guro, kausapin n'yo naman po ang kapatid ko na bahagian ako ng mana."
LUC 12:14 - At sinabi Niya sa kanya, "Kaibigan, sino ang nag atas sa Aking maging hukom ninyo at tagapangasiwa ng inyong mga ari-arian?"
LUC 12:15 - Sinabi Niya sa kanila, "Mag-ingat kayo at magbantay laban sa kasakiman, dahil ang Buhay ay hindi nakabatay sa dami ng mga bagay na mayroon siya."
LUC 12:16 - Nagkuwento Siya sa kanila ng isang talinghaga at sinabi, "Ang lupain ng isang mayamang tao ay umani nang masagana.
LUC 12:17 - Inisip niya sa sarili at sinabi, 'Ano kaya ang gagawin ko ngayong wala na akong mapaglagyan ng mga inani ko?'
LUC 12:18 - At sinabi niya, 'Ito'ng gagawin ko: gigibain ko ang aking mga kamalig, at magtatayo ng mas malalaki dito. Doon ko ngayon ilalagay lahat ng aking mga ani't mga ari-arian.
LUC 12:19 - Sasabihin ko sa aking kaluluwa pagkatapos, Kaluluwa, napakarami mo nang mga ari-arian na aabot ng maraming taon. Kampante ka muna, kumain, uminom at magsaya!'
LUC 12:20 - Pero sinabi ng Diyos sa kanya, 'Hangal ka, ngayong gabi din ay kukunin sa iyo ang hininga mo. Kanino na ngayon mapupunta ang mga bagay na ipinundar mo?'
LUC 12:21 - Ganyan din ang mapapala ng taong nag-imbak ng kayamanan para sa sarili at hindi mayaman sa paningin ng Diyos."
LUC 12:22 - At sinabi Niya sa Kanyang mga alagad, "Kaya't sinasabi Ko sa inyo, huwag n'yong alalahanin ang inyong kaluluwa, kung ano'ng kakainin; o ang para sa katawan, kung ano'ng isusuot.
LUC 12:23 - Ang kaluluwa ay higit kaysa pagkain, at ang katawan ay higit kaysa damit.
LUC 12:24 - Tignan n'yo ang mga uwak: hindi sila nagtatanim ni umaani, wala din silang mga imbakan o kamalig; pero pinapakain sila ng Diyos. Gaano kalaki ang halaga n'yo kumpara sa mga ibon?
LUC 12:25 - Sino sa inyo ang makapagdaragdag sa kanyang taas ng isang siko sa kanyang pag-aalala?
LUC 12:26 - Kung di ninyo kayang gawin itong napakaliit na bagay, bakit kayo nag-aalala sa iba pang mga bagay?
LUC 12:27 - Tignan n'yo ang mga liryo kung paano sila lumaki: di sila nagpapagod, di rin naghahabi. Pero sasabihin ko sa inyo, na kahit si Solomon sa lahat ng panahon ng kanyang kaluwalhatian ay di nakapagdamit tulad ng isa sa mga ito.
LUC 12:28 - Kung ganyan nga damitan ng Diyos â€‹ang damo ngayon sa kabukiran, para kinabukasa'y igatong sa kalan, gaano pa kaya ang hangad Niyang damitan kayo, O kayong maliliit ang pananalig!
LUC 12:29 - At huwag ninyong hanapin pa ang inyong kakainin, o ang inyong iinumin, ni magkaroon kayo ng pag-aalinlangan sa inyong isipan.
LUC 12:30 - Dahil ang lahat ng mga bagay na ito ang siyang hinahanap ng mga tao sa mga bansa sa mundo at alam ng inyong Ama na kailangan ninyo ang mga bagay na ito.
LUC 12:31 - Sa halip ay hanapin n'yo ang Kaharian ng Diyos, at ang lahat ng mga bagay na ito ay idaragdag sa inyo.
LUC 12:32 - Huwag kayong matakot, munting kawan, dahil kaligayahan ng inyong Ama na ibigay sa inyo ang Kaharian.
LUC 12:33 - Ipagbili n'yo kung ano'ng mayroon kayo at magbigay sa mahihirap. Maghanda kayo ng mga pitaka na hindi naluluma, kayamanan sa kalangitan na di nauubos, kung saan walang makakapuntang magnanakaw, â€‹o maninirang tanga.
LUC 12:34 - Dahil kung nasaan ang iyong kayamanan, doon din patungo ang iyong puso.
LUC 12:35 - Ikabit ninyo ang inyong mga sinturon at sindihan ang inyong mga ilawan.
LUC 12:36 - At ituring n'yo ang inyong mga sarili bilang mga taong nag-aabang sa pagbabalik ng kanilang amo mula sa kasal nito. Para sa pagdating niya at pagkatok sa pinto ay agad na may magbubukas para sa kanya.
LUC 12:37 - Mapalad ang mga lingkod na maaabutan ng among naka-abang sa kanyang pagdating. Sasabihin Ko sa inyo ang totoo, pagkabihis niya ay tatawagin silang maupo sa hapag kainan, at pupunta doon para sila'y pagsilbihan.
LUC 12:38 - At kung siya ma'y dumating mula alas nuebe hanggang hatinggabi, o mula hatinggabi hanggang alas tres ng madaling araw, at maabutan silang nag-aabang, mapapalad ang mga lingkod na iyon.
LUC 12:39 - Alam n'yo 'to na kung alam lang ng may-ari ng bahay kung ano'ng oras darating ang magnanakaw, â€‹magbabantay na siya para hindi mapasok ang bahay nito.
LUC 12:40 - Kaya't maging handa rin kayo, dahil ang Anak ng Tao ay darating sa oras na di n'yo inaasahan."
LUC 12:41 - Pagkatapos ay nagtanong si Pedro sa Kanya, "Panginoon, para sa amin lang po ba N'yo sinasabi ang talinghagang ito, o para po sa lahat?"
LUC 12:42 - At sinabi ng Panginoon, "Sino ba ang matapat at marunong na tagapangasiwa na siyang aatasan ng kanyang amo para mamahala sa kanyang sambahayan at bigyan sila ng hustong sukat ng pagkain sa takdang panahon?
LUC 12:43 - Mapalad ang katiwalang iyon na maaabutan ng kanyang among ginagampanan ang bagay na ito.
LUC 12:44 - Sasabihin Ko sa inyo ang totoo, gagawin niya siyang tagapamahala ng lahat ng kanyang ari-arian.
LUC 12:45 - Pero kung ang katiwalang iyon ay sasabihin sa kanyang sarili, 'Matatagalan pa ang pagdating ng amo ko, at magsimulang upakan ang mga lalake at babaing katulong, kumain, uminom, at maglasing,
LUC 12:46 - Ang amo ng tagapangasiwang iyon ay dadating sa araw na di nito inaasahan, sa oras na di nito alam, tatagain ang kanyang katawan sa gitna, sa gayo'y ibibigay ang nararapat para sa kanya tulad ng sa mga traydor.
LUC 12:47 - Ang katiwalang nakakaalam sa kagustuhan ng kanyang amo na hindi naghanda sa sarili, o di rin ginampanan ang naaayon sa kagustuhan niya ay hahatawin ng maraming beses.
LUC 12:48 - Pero ang hindi nakakaalam at gumawa ng mga bagay na nararapat ng paghagupit ay hahatawin ng kaunti lamang. Dahil sa sinumang binigyan ng marami, aasahan din ng marami. At sa kanya na maraming pinagkatiwala ang mga tao, marami din ang hihilingin.
LUC 12:49 - Dumating Ako para magpadala ng apoy sa daigdig, at ano pa ang hihilingin Ko kung nagsisimula na itong mag-apoy?
LUC 12:50 - Pero mayroon Akong isang uri ng paglulublob kung saan dapat pa Akong malublob. At gaano na lang ang hirap Ko hanggang sa mangyari ito!
LUC 12:51 - Akala n'yo ba na dumating Ako para magbigay ng kapayapaan sa daigdig? Sasabihin Ko sa inyo, hindi, sa halip ay pagkakabaha-bahagi.
LUC 12:52 - Dahil simula ngayon, ang limang tao sa isang pamilya ay mahahati, tatlo laban sa dalawa, at dalawa laban sa tatlo.
LUC 12:53 - Magkakahidwaan sa pagitan ng ama at ng anak na lalake, gayun din ang anak na lalake sa kanyang ama; ang ina ay laban sa anak na babae, at ang anak na babae ay laban sa ina nito; ang biyenang babae ay laban sa manugang na babae nito, at ang manugang na babae ay laban sa biyenang babae nito."
LUC 12:54 - At sinabi Niya din sa mga tao, "Pag may nakita kayong dumarating na ulap mula sa kanluran, agad n'yong sinasabi, 'May parating na ulan.' at ganoon nga ang nangyayari.
LUC 12:55 - At pag nakita n'yong umiihip ang hangin mula sa timog, sinasabi n'yo naman, 'Magiging mainit ang panahon.' At ganoon nga ang nangyayari.
LUC 12:56 - Mapagkunwari kayo! Kaya n'yong suriin ang mga pangyayari sa kalangitan at sa kalupaan; pero paanong nangyari na hindi n'yo masuri ang mga kaganapan sa panahon ngayon?
LUC 12:57 - Bukod pa rito, bakit hindi ninyo mapagpasyahan kung ano'ng tama?
LUC 12:58 - Kapag ika'y papunta sa mahistrado kasama ng iyong kaaway, bayaran mo na ang interes sa utang mo habang asa daan palang kayo, para makalaya ka na mula sa kanya, kung hindi ay baka kaladkarin ka niya papunta sa hukom, at ibibigay ka ng hukom sa pulis, at ang pulis ay itatapon ka sa bilangguan.
LUC 12:59 - Sinasabi ko sayo, hindi ka â€‹makakaalis doon hanggang hindi mo nababayaran ang kahuli-hulihang kusing."
LUC 13:1 - Nang mga panahong iyon, mayroong ilang nandoon ang nagsabi sa Kanya tungkol sa mga Galilenyong ang mga dugo'y isinama ni Pilato sa kanilang mga alay.
LUC 13:2 - Pagsagot ni Jesus ay sinabi sa kanila, "Akala n'yo ba na ang mga Galilenyong ito ang pinakamakasalanan sa lahat ng mga Galilenyo dahil nagdusa sila ng ganito?
LUC 13:3 - Sasabihin Ko sa inyo, Hindi. Kaya't maliban na magsipagsisi kayo, masasawi din kayong gaya nila.
LUC 13:4 - Eh yung 18 nadaganan at namatay nang gumuho ang tore sa Siloam, akala n'yo ba na sila ang pinakamakasalanang tao sa lahat ng nakatira sa Jerusalem?
LUC 13:5 - Sasabihin Ko sa inyo, Hindi. Kaya't maliban na kayo'y magsipagsisi, masasawi din kayong gaya nila.
LUC 13:6 - Sinabi N'ya rin ang talinghagang ito: "May isang nagtanim ng igos sa kanyang ubasan. Pagpunta niya dito para kumuha ng bunga, wala siyang natagpuan.
LUC 13:7 - Kaya't sinabi niya sa katiwala ng kanyang ubasan, 'Tignan mo, tatlong taon na'kong naghihintay ng bunga sa igos na ito, pero wala pa rin! Tagpasin mo na nga. Bakit pa nito inaaksaya ang lupa?
LUC 13:8 - Sumagot siya at sinabi, 'Amo, pabayaan n'yo po muna sa taong ito gaya ng nakaraan. Maghuhukay po ako sa palibot nito at maglalagay ng dumi ng hayop.
LUC 13:9 - Pagka nagbunga po ito, ayos; pero kung di po naman, maari n'yo na po itong tagpasin.'"
LUC 13:10 - Habang Siya'y nagtuturo sa loob ng isa sa mga simbahan sa Araw ng Pamamahinga,
LUC 13:11 - Kapansin-pansin doon ang isang ginang na may dinadalang espiritu ng karamdaman 18 taon na. Siya'y kuba at di kayang iunat ang likod.
LUC 13:12 - Nang makita siya ni Jesus, pinalapit ito sa Kanya at sinabi dito, "Ginang, pinalaya ka na mula sa iyong karamdaman."
LUC 13:13 - Inilapat Niya ang Kanyang kamay dito. Agad naituwid ng ginang ang kanyang likod, at siya'y nagpuri sa Diyos.
LUC 13:14 - Dahil si Jesus ay nagpagaling sa Araw ng Pamamahinga, ang opisyal ng simbahan ay galit na sumagot at sinabi sa mga tao, "May anim na araw kung saan dapat gumawa ang mga tao. Pumunta kayo sa mga araw na iyon para tumanggap ng kagalingan at huwag sa Araw ng Pamamahinga!"
LUC 13:15 - Sinagot siya ng Panginoon at sinabi, "Ipokrito ka! Hindi ba't kinakalagan ng bawat isa sa inyo ang kanyang baka o ang kanyang asno sa kuwadra para painumin ito?
LUC 13:16 - Di ba dapat lang na ang ginang na ito na anak na babae ni Abraham at bihag ni Satanas, mantakin mo 18 taon na, ay makalagan mula sa pagkagapos na ito sa Araw ng Pamamahinga?"
LUC 13:17 - Nang sabihin Niya ito, napahiya ang lahat ng Kanyang mga kaaway at nagdiwang ang lahat ng tao dahil sa lahat ng mga naggagandahang bagay na nagawa Niya.
LUC 13:18 - Pagkatapos ay sinabi Niya, "Saang bagay kaya maihahambing ang Kaharian ng Diyos? At saan Ko ba ito maikukumpara?
LUC 13:19 - Katulad nito ang isang butil ng binhi ng mustasa na kinuha ng isang tao at inihasik sa kanyang hardin. Tumubo ito, lumago na tulad sa isang malaking puno, hanggang sa gawing pugad ng mga ibong lumilipad ang mga sanga nito.
LUC 13:20 - Muli Niyang sinabi, "Saan Ko pa maihahalindtulad ang Kaharian ng Diyos?
LUC 13:21 - Para itong lebadura na kinuha ng isang ginang at hinalo sa tatlong sako ng harina, hanggang sa lahat ng ito ay umalsa.
LUC 13:22 - At sinuyod Niya ang mga lungsod at mga baranggay para magturo habang naglalakbay papunta ng Jerusalem.
LUC 13:23 - May isang nagsabi sa Kanya, "Panginoon, kaunti lang po ba ang maliligtas?" At sinabi Niya sa kanila,
LUC 13:24 - Magpursigi kayong pumasok sa makipot na pintuan. Dahil sasabihin Ko sa inyo, maraming gugustuhing pumasok dito pero di nila magagawa.
LUC 13:25 - Pagkatayo ng may-ari ng bahay, isasara niya ang pinto at kayong nasa labas ay magsisimulang kumatok sa pintuan at sasabihin, 'Panginoon, panginoon, pagbuksan n'yo po kami ng pinto!' Sasagutin niya kayo at sasabihin, 'Hindi ko alam kung taga saan kayo.'
LUC 13:26 - Pagtapos ay magsisimula na kayong magsabi, 'Kumain at uminom po kami kasama N'yo, at nagturo po Kayo sa aming mga kalsada!'
LUC 13:27 - Pero sasabihin Niya, 'Sasabihin Ko sa inyo, 'Hindi Ko talaga alam kung taga saan kayo. Lumayas kayo sa harap Ko, lahat kayong manggagawa ng kasamaan!'
LUC 13:28 - Magkakaroon ng iyakan at pagngangalit ng ngipin, pag nakita n'yo na si Abraham, Isaac, Jakob, at lahat ng mga propeta sa Kaharian ng Diyos, at ang mga sarili n'yong napalayas roon.
LUC 13:29 - At sila'y manggagaling mula sa silangan, at mula sa kanluran, mula sa hilaga, at mula sa timog, at mauupo sa Kaharian ng Diyos.
LUC 13:30 - At tignan n'yo, may mga huling mauuna, at mayroong unang mahuhuli."
LUC 13:31 - Nang araw ding iyon ay mayroong mga dumating na â€‹Pariseo at sinabi sa Kanya, "Umalis ka dito sa lalong madaling panahon dahil papatayin Ka ni Herodes."
LUC 13:32 - At sinabi Niya sa kanila, "Bumalik kayo at sabihin n'yo sa sorong iyon, "Pansinin mo, nagpapalayas Ako ng mga demonyo, at nagpapagaling sa araw na ito at sa kinabukasan, at Ako'y matatapos sa pangatlong araw.
LUC 13:33 - Gayunpaman, kailangan Kong lumakad ngayong araw, bukas at sa susunod pang araw, dahil hindi mangyayari na masawi ang isang propeta sa labas ng Jerusalem.
LUC 13:34 - O Jerusalem, Jerusalem! Ikaw na pumapatay ng mga propeta, at nambabato sa mga pinadadala sa iyo! Gaano Ko kadalas gustong tipunin ng sama-sama ang iyong mga anak, gaya ng isang inahing manok na tinitipon ang kanyang mga sisiw sa ilalim ng kanyang mga pakpak, pero ayaw mo!
LUC 13:35 - Tignan mo, iaabandona mo 'tong bahay mo matapos itong mawasak. At sasabihin Ko sa'yo ang totoo, Di n'yo nako makikita hanggang sa dumating ang panahong sabihin n'yo, 'Bigyang parangal ang Siyang dumarating sa pangalan ng Panginoon!'"
LUC 14:1 - At nangyari pagpunta Niya sa bahay ng isa sa mga pinunong Pariseo para dumalo sa kainan sa Araw ng Pamamhinga, inobserbahan nila Siyang mabuti.
LUC 14:2 - At biglang may sumulpot na isang taong minamanas sa harapan Niya.
LUC 14:3 - Pagsagot ni Jesus, sinabi Niya sa mga eksperto sa Biblia at sa mga Pariseo, "Naaayon ba sa kautusan ng Diyos na magpagaling sa Araw ng Pamamahinga?"
LUC 14:4 - At di sila makakibo. Kaya't hinawakan Niya ito, pinagaling at hinayaang makauwi,
LUC 14:5 - pagtapos ay sinagot sila ng ganito, "Sino sa inyo na pag nahulog sa bangin ang kanyang asno o baka ay hindi agad ililigtas ito sa Araw ng Pamamahinga?"
LUC 14:6 - At muli silang di nakasagot sa Kanya tungkol sa mga bagay na ito.
LUC 14:7 - Kaya't nagkuwento Siya ng isang talinghaga para sa mga imbitado doon nang mapansin Niya kung paano sila mamili ng mga pinakaimportanteng upuan sa kainan. Sinabi Niya sa kanila,
LUC 14:8 - Pagka ika'y naimbitahan ninuman sa isang kasalan, huwag kang umupo sa pinakaimportanteng upuan sa kainan, dahil baka may panauhing mas kilala sa 'yo na paupuin doon.
LUC 14:9 - At pagpunta ng nagimbita sa iyo at sa kanya ay sabihin sa iyo, 'Paupuin mo nga dyan ang taong ito.' Kaya't sa iyong pagkapahiya ay magsisimula ka nang umupo sa may pinakadulong upuan.
LUC 14:10 - Pero kapag ika'y naimbitahan, pumunta ka at umupo sa pinakadulong upuan, para pagka pinuntahan ka ng nag-imbita sa'yo, pwede niyang sabihin, 'Kaibigan, halika dito sa bandang harapan!' At tataas ang tingin sa'yo ng mga kasama mo doon sa hapag-kainan.
LUC 14:11 - Dahil ang sinumang mapagmataas ay ibababa, at sinumang mapagpakumbaba ay itataas."
LUC 14:12 - At sinabi Niya rin sa nag-imbita sa Kanya, "Pagka nagpapaalmusal ka o di kaya'y magpapakain ka ng hapunan, huwag mong tawagin ang mga kaibigan mo, o ang mga kapatid mo, ni ang mga mayayaman mong kapit-bahay, baka rin imbitahan ka ng mga ito at suklian ang ginawa mo sa kanila.
LUC 14:13 - Pero pagka maghahanda ka, tawagin mo ang mga dukha, ang mga lumpo, ang mga pilay, ang mga bulag.
LUC 14:14 - At ika'y pagpapalain dahil hindi ka nila kayang suklian. Pero masusuklian ka sa pagkabuhay na muli ng mga matuwid."
LUC 14:15 - Nang marinig ng isa sa mga kasama Niyang nakaupo ang mga bagay na ito, sinabi nito sa Kanya, "Mapalad ang siyang makakasalong kumain sa Kaharian ng Diyos!"
LUC 14:16 - Kaya't sinabi Niya dito, "May isang taong naghanda ng isang malaking hapunan at marami siyang inimbitahan.
LUC 14:17 - Pinadala niya ang kanyang mga tauhan sa oras ng hapunan para sabihin sa kanila na inimbitahan, "Handa na ang lahat, Halina kayo!"
LUC 14:18 - At nagsimula silang lahat na humanap ng palusot. Sinabi ng nauna sa kanya, 'Bumili kasi ako ng isang pirasong lote. Kailangan kong puntahan at tignan eh. Pakiusap ko lang sa'yo, pagpaumanhin mo muna ko.
LUC 14:19 - Sinabi naman ng isa, 'Bumili kasi ako ng limang pares ng baka at aalis ako para tingnan sila. Pakiusap ko lang sa'yo, pagpaumanhin mo muna ko.
LUC 14:20 - At sinabi naman ng isa, 'Kakakasal ko lang sa isang babae, kaya di ako makakapunta.'
LUC 14:21 - Kaya't pagbalik ng tauhan, ibinalita niya sa kanyang amo ang mga bagay na ito. At sa galit ng may-ari ng bahay, sinabi nito sa kanyang tauhan, 'Dali, puntahan mo ang mga kalye at lansangan sa lungsod, at dalhin mo dito ang mga dukha, ang mga lumpo, ang mga pilay, at ang mga bulag!'
LUC 14:22 - At sinabi ng tauhan, 'Amo, tapos na po, gaya ng pinag-utos n'yo, at marami pang bakanteng upuan.'
LUC 14:23 - Sinabi ng amo sa kanyang tauhan, 'Pumunta ka na sa mga pampublikong kalsada, pati na sa mga naka bakod na lugar, at pilitin mo silang dumalo para mapuno ang bahay ko.
LUC 14:24 - Sasabihin ko sa'yo na wala ni isa sa mga taong inimbitahan ko ang makakatikim ng hinanda kong hapunan.'"
LUC 14:25 - At dinumog Siya ng sangkatutak na tao. Hinarap Niya sila at sinabi,
LUC 14:26 - "Kung sinuman ang lalapit sa Akin at hindi handang kamuhian ang kanyang ama at ina, asawa, mga anak, mga kapatid na lalake, at mga kapatid na babae, at oo, pati ang sariling buhay, ay hindi maaaring maging alagad Ko.
LUC 14:27 - Ang sinumang hindi magdala ng kanyang krus, at sumunod sa Akin, ay di maaaring maging alagad Ko.
LUC 14:28 - Dahil sino ba sa inyo na may hangad na magtayo ng isang tore ang di muna magpaplano at magkakalkula ng gastusin, para alamin kung mayroon siyang sapat na pondo para tapusin iyon?
LUC 14:29 - Baka sakali, pagkagawa na ng pundasyon at di niya ito matapos, lahat ng makakita dito ay magsimulang laitin siya
LUC 14:30 - at sabihin, 'Ang taong ito ay nagsimulang magtayo ng isang bahay na di niya kayang tapusin!'
LUC 14:31 - O sino bang hari ang pupunta sa isang digmaan laban sa isa pang hari ang di muna magpaplano at aalamin kung kakayanin ng kanyang 10,000 sundalo na sagupain ang kanyang kalaban na may 20,000 sundalo?
LUC 14:32 - Kung hindi, habang malayo pa ang kabilang partido, ay magpapadalala na siya ng mga representante at makikipagnegosasyon para sa pagkakaroon ng kasunduang pangkapayapaan.
LUC 14:33 - Gayun din naman, sinuman sa inyo ang hindi handang isuko ang lahat ng mayroon siya ay hindi maaaring maging alagad Ko.
LUC 14:34 - Mabuti ang asin, pero kung mawalan ng lasa ang asin, paano pa ito magkakalasa?
LUC 14:35 - Hindi naman ito pwede sa lupa, o sa tambakan ng dumi, kundi ito'y basura nang itatapon ng mga tao sa malayo. Ang siyang may tayngang nakakarinig, hayaan siyang makinig.
LUC 15:1 - Pagkatapos ay naglapitan ang lahat ng mga kolektor ng buwis at mga kilalang makasalanan para makinig sa Kanya.
LUC 15:2 - Nagbulungan ang mga Pariseo at mga dalubhasa sa Biblia at sinabi, "Ang taong ito ay nagpapaunlak sa mga makasalanan, at nakikisalo pa sa kanilang kumain."
LUC 15:3 - Kaya't nagsalaysay Siya ng ganitong talinghaga sa kanila at sinabi,
LUC 15:4 - "Di ba't ang isang taong may 100 tupa, kapag may isang nawawala, ay iiwan ang 99 sa ilang para umalis at hanapin ang nawawala hanggang sa makita niya ito?
LUC 15:5 - At pag nakita na niya ito ay ipapatong iyon sa kanyang mga balikat at magdiriwang.
LUC 15:6 - Pag-uwi niya sa bahay, papupuntahin niya doon ang kanyang mga kaibigan at mga kapit-bahay para sabihin sa kanila, 'Samahan n'yo kong magdiwang. Natagpuan ko na kasi yung nawawala kong tupa!
LUC 15:7 - Sasabihin ko sa'yo na ganyan din ang tuwang mayroon sa langit para sa isang makasalanang nagbago, kaysa sa 99 na taong di nangangailangang magsisi.
LUC 15:8 - O di kaya, sinong ginang na may 10 pirasong pilak kung may mawalang isang piraso ang di magsisindi ng ilawan, magwawalis ng bahay, at hahanapin iyong mabuti hanggang sa makita niya ito?
LUC 15:9 - At pagka nakita niya ito ay â€‹papupuntahin niya doon ang kanyang mga kaibigan at mga kapit-bahay para sabihin sa kanila, 'Samahan n'yo kong magdiwang. Nakita ko na kasi yung nawawala kong pera!
LUC 15:10 - Gayun din naman, sasabihin Ko sa'yo, na may pagdiriwang sa lugar kung saan nandoon ang mga anghel ng Diyos para sa isang makasalanang nagsisisi.
LUC 15:11 - At sinabi pa Niya, "May isang ginoong may dalawang anak na lalake.
LUC 15:12 - Sinabi ng mas bata sa kanila sa kanyang ama, 'Tay, ibigay n'yo na sa'kin ang bahagi ng inyong ari-arian na dapat para sa'kin.' At pinaghati nito sa kanila ang kanyang kabuhayan.
LUC 15:13 - At di nagtagal ay nagimpake na ng kanyang mga gamit ang nakababatang anak na lalake, at bumiyahe sa isang malayong lalawigan, kung saan niya winaldas ang kanyang pera sa buhay na puros kalayawan.
LUC 15:14 - Nang malustay niya na ang lahat, nagkaroon ng matinding tag-gutom sa lupaing iyon, at nagsimula na siyang mangailangan.
LUC 15:15 - Kaya't umalis siya mula sa kanyang kinaroroonan at dumikit sa isang mamamayan ng lalawigang iyon na â€‹nagpadala naman sa kanya sa bukiran nito para magpakain ng mga baboy.
LUC 15:16 - At inaasam-asam niyang kainin din 'yung mga gulay na pinapakain sa mga baboy, pero walang magbigay sa kanya.
LUC 15:17 - Pero nang siya'y matauhan ay sinabi niya, 'Gaano karaming tauhan mayroon ang tatay ko na may sapat na pagkain at sobra pa, pero ako, halos mamatay na dito sa gutom!'
LUC 15:18 - Aahon na ko mula dito para pumunta sa tatay ko, at sasabihin ko sa kanya, 'Itay, nagkasala po ako sa langit at sa harap n'yo,
LUC 15:19 - at di na po ako karapat-dapat na tawaging anak n'yo. Gawin n'yo nalang po akong isa sa mga tauhan n'yo.
LUC 15:20 - At siya nga'y umahon mula doon at nagpunta sa kanyang ama. Pero habang malayo pa siya ay nakita na siya ng ama n'ya at sobrang naawa â€‹sa kanya. Tumakbo ito papunta sa kanya, niyakap at hinagkan siya.
LUC 15:21 - Sinabi sa kanya ng kanyang anak, 'Tay, nagkasala po ako sa langit, at sa inyong harapan. Di na po ako karapat-dapat tawaging anak n'yo.
LUC 15:22 - Pero sinabi ng ama sa kanyang mga katiwala, 'Ilabas ninyo ang pinakamagandang damit at ilagay n'yo sa kanya. Suutan nyo siya ng singsing sa kamay at sandalyas sa kanyang mga paa.
LUC 15:23 - Dalihin n'yo dito at katayin ang pinatabang guya. Magkainan tayo at magdiwang,
LUC 15:24 - Dahil itong anak kong lalake na namatay ay nabuhay muli; nawala siya, at natagpuan na.' At sila nga'y nagsimulang magdiwang.
LUC 15:25 - Ngayon, ang kanyang panganay na lalake ay nasa bukid. Sa pag-uwi niya, habang papalapit na sa bahay, ay may narinig siyang tugtugan at sayawan.
LUC 15:26 - At tinawag niya ang isa sa mga katiwala at tinanong kung ano'ng ibig sabihin ng mga ito.
LUC 15:27 - Sinabi nito sa kanya, 'Nandito na po ang kapatid nyo at kinatay pa po ng ama n'yo yung patabaing guya. Naibalik na po kasi siya ng maayos.'
LUC 15:28 - Pero nagalit siya at ayaw nang umuwi. Kaya naman, lumabas ang ama niya at pinakiusapan siya.
LUC 15:29 - Pero sinabi niya sa pagtugon sa ama, 'Tignan n'yo, sa dinami-dami ng taong nanilbihan ako sa inyo, ni minsan ay di ko nilabag ang utos nyo, pero kailanman'y di n'yo ko binigyan ng bisirong kambing para magkatuwaan kasama ng mga kaibigan ko.
LUC 15:30 - Pero pagdating na pagdating nitong anak nyong ito, na nilustay lang ang kabuhayan n'yo sa pambababae, pinakatay n'yo pa ang patabaing guya?'
LUC 15:31 - Pero sinabi nito sa kanya, 'Anak, lagi naman kitang kasama at lahat ng mayroon ako ay sa iyo na.
LUC 15:32 - Tama lang na magdiwang tayo at magsaya, dahil itong kapatid mo ay namatay at muling nabuhay; nawala at natagpuan na!'"
LUC 16:1 - At sinabi N'ya pa sa Kanyang mga alagad, "May isang mayamang ginoo na nagkaroon ng isang tagapamahala. At may nagsumbong sa kanya na ang taong ito ay di maayos ang pamamalakad sa kanyang mga ari-arian.
LUC 16:2 - Kaya't tinawag niya ito at sinabi sa kanya, 'Ano ba 'tong naririnig ko tungkol sa iyo? Ibigay mo ang listahan ng mga ipinagkatiwala sa iyo dahil hindi ka na maaaring maging tagapamahala.
LUC 16:3 - Kaya't sinabi ng tagapamahala sa sarili, 'Ano na'ng gagawin ko? Tatanggalin na kasi ako ng amo ko sa posisyon ko bilang tagapangasiwa. Hindi ko kayang magbungkal; nakakahiya ring mamalimos.
LUC 16:4 - Alam ko na ang gagawin ko, para pagka tinanggal na ako sa posisyon sa pangangasiwa ay may magpatuloy sa akin sa kanilang mga tahanan.
LUC 16:5 - Kaya't tinawag niya ang bawat isang may utang sa kanyang amo. Sinabi niya sa nauna, 'Magkano ba ang utang mo sa amo ko?'
LUC 16:6 - At sinabi nito, 'Apat na libong litro ng langis. At sinabi sa kanya, 'Bilis! Kunin mo 'tong pinal na listahan ng bayarin mo, umupo ka at isulat mo, Dalawang libo.
LUC 16:7 - Pagkatapos ay sinabi naman niya sa isa, 'At magkano naman ang utang mo?' At sinabi nito, '244 na bariles ng trigo.' â€‹At sinabi sa kanya, 'Kunin mo 'tong pinal na listahan ng bayarin mo, at isulat mo, 122.'
LUC 16:8 - At pinuri ng amo ang tiwali niyang tagapangasiwa dahil sa mahusay nitong ginawa: dahil ang mga anak nitong sanlibutan ay mas matatalino sa henerasyon nila kaysa sa mga anak ng liwanag.
LUC 16:9 - At sinasabi Ko sa inyo, maging palakaibigan kayo sa pamamagitan ng mga kayamanang mula sa katiwalian; para kung katapusan nyo na ay tanggapin kayo sa walang katapusang tirahan.
LUC 16:10 - Ang siyang tapat sa kakaunti ay tapat din sa marami: at ang tiwali sa maliit ay tiwali din naman sa malaki.
LUC 16:11 - Kaya't kung di kayo naging matapat sa tiwaling yaman, sino ang magkakatiwala sa inyo ng totoong yaman?
LUC 16:12 - At kung di kayo naging matapat sa pag-aari ng ibang tao, sino naman ang magbibigay sa inyo ng para talaga sa inyo?
LUC 16:13 - Walang lingkod ang makapagsisilbi sa dalawang panginoon: dahil alin lang sa dalawa ang mangyayari - aayawan nito ang isa at mamahalin ang kabila, o di kaya'y mananatili ito sa isa at kamumuhian ang kabila.
LUC 16:14 - At ang mga Pariseong gahaman sa salapi ay narinig din ang lahat ng mga bagay na ito at pinagtawanan lang nila Siya.
LUC 16:15 - At sinabi Niya sa kanila, "Ibinabandera n'yo sa harap ng mga tao na kayo ay matuwid; pero alam ng Diyos ang inyong mga budhi: dahil ang kapuri-puri sa mundo ay kasuklam-suklam sa paningin ng Diyos.
LUC 16:16 - Ang Kautusan at ang mga propeta ay hanggang kay Juan: mula sa panahong iyon ang Kaharian ng Diyos ay inaanunsyo na, at bawat isa'y pilit na pumapasok dito.
LUC 16:17 - At mas madali pang maglaho ang kalawakan at ang buong mundo, kaysa mawalang bisa ang isang katiting na guhit sa letra ng Kautusan ng Diyos.
LUC 16:18 - Sinumang hiwalayan ang kanyang asawang babae, at magpakasal sa iba ay nangangalunya: at sinumang lalake ang pakakasalan ang babaing hiniwalayan ng kanyang asawang lalake ay nangangalunya rin."
LUC 16:19 - Noo'y may isang mayamang taong laging nakasuot ng magaganda at mamahaling damit, at nagpipiesta ng enggrande araw-araw.
LUC 16:20 - Samantala, doo'y may isang pulubi na ang pangalan ay Lazaro na nakahandusay sa labas ng entrada ng kanyang mansion, punung-puno ng sugat sa katawan.
LUC 16:21 - at inaasam-asam niyang makakain man lang kahit mga mumung nalalaglag sa hapag-kainan ng mayaman: samantala, dinidila-dilaan lang ng mga aso ang kanyang mga sugat.
LUC 16:22 - At dumating ang panahon na namatay na ang pulubi, at siya'y binitbit ng mga angel sa piling ni Abraham: namatay rin ang mayaman, at nailibing.
LUC 16:23 - Habang nagdurusa sa impiyerno, tumingala siya, at nakita niya si Abraham sa malayo, at si Lazaro na katabi nito sa hapag-kainan.
LUC 16:24 - Kaya't sumigaw siya at sinabi, 'Amang Abraham, maawa kayo sa 'kin, at ipadala n'yo po si Lazaro dito, para po maisawsaw niya ang dulo ng kanyang daliri sa tubig at mapalamigan ang dila ko; hirap na hirap na po ako sa apoy na 'to!'
LUC 16:25 - Pero sinabi ni Abraham, 'Anak, alalahanin mo na sa buhay mo ay tinanggap mo na ang kaligayahan mo, at gayundin naman si Lazaro yung mga masasamang bagay. Pero ngayon, masaya na siya habang ikaw naman ay pinahihirapan dyan.
LUC 16:26 - Bukod pa dito, sa gitna natin ay may napakalawak na bangin: kaya't ang mga galing dito ay di makaka tawid papunta dyan; at ang mga galing dyan ay di makakatawid papunta dito.
LUC 16:27 - Kaya't sinabi niya, 'Dalangin ko na lang po, ama, na ipadala n'yo siya sa bahay ng tatay ko:
LUC 16:28 - may lima po kasi akong kapatid na lalake; para makapagpatotoo siya sa kanila, kundi ay baka mapunta rin sila dito sa lugar ng pagdurusa.
LUC 16:29 - Sinabi sa kanya ni Abraham, 'Mayroon naman silang Moises at mga propeta; hayaan mo silang makinig sa mga ito.
LUC 16:30 - At sinabi niya, 'Hindi po, amang Abraham: pero kung may isang dadalaw sa kanila na mula sa mga patay, magsisisi sila!'
LUC 16:31 - At sinabi nito sa kanya, 'Kung di nila pagtutuunan ng pansin si Moises at ang mga propeta, di rin sila makukumbinsi, kahit pa may isang bumangon mula sa mga patay.'
LUC 17:1 - Kaya't sinabi Niya sa mga alagad, "Imposible na walang maging dahilan ng inyong di pagsunod sa Akin: pero kaawa-awa ang taong magiging instrumento para lumaganap ang mga ito!
LUC 17:2 - Mas mabuti pang talian siya ng gilingang bato sa leeg, at ihagis iyon sa gitna ng dagat, kaysa matangay niya sa pagkakasala ang isa sa mga malilinggit na batang ito.
LUC 17:3 - Bantayan n'yong mabuti ang inyong mga sarili: Kung ang iyong kapatid ay magkasala sa 'yo, sawayin mo siya; at kung maliwanagan at magbago ang pag-iisip, patawarin mo siya.
LUC 17:4 - At kung magkasala naman siya laban sa 'yo ng pitong beses sa isang araw, at pitong beses din sa isang araw lalapit sa iyo para sabihin, 'Nagsisisi ako sa ginawa kong kasalanan.' Dapat mo siyang patawarin."
LUC 17:5 - At sinabi ng mga apostol sa Panginoon, "Dagdagan, n'yo pa po ang aming pananalig."
LUC 17:6 - Sinabi ng Panginoon, "Kung mayroon kayong pananalig tulad ng isang buto ng mustasa, masasabi n'yo sa puno ng sikomorong ito, 'Mahugot ka mula sa ugat, at maitanim sa ilalim ng dagat;' susunod ito sa 'yo.
LUC 17:7 - Pero sino sa inyo na mayroong alilang nagsasaka o di kaya'y nagpapakain ng alagang hayop ang magsasabi sa kanya agad pagka galing sa bukid, 'Halika't umupo para kumain?'
LUC 17:8 - Hindi ba't ganito ang sasabihin niya dito, 'Ihanda mo na 'yung kakainin ko, magbihis ka, at magsilbi hanggang sa makakain ako't makainom. Pagtapos, pwede ka nang makakain at makainom.
LUC 17:9 - Pasasalamatan ba niya ang katulong na iyon dahil ginawa nito ang mga bagay na ipinag-utos sa kanya? Sa palagay Ko, hindi.
LUC 17:10 - Ganyan din dapat kayo, pag nagawa na ninyong lahat ang mga ipinag-utos sa inyo, sabihin n'yo, 'Wala kaming kwentang mga lingkod: ginawa lang namin ang trabahong pinagagawa sa amin.'"
LUC 17:11 - At dumating ang pagkakataon, habang Siya'y papunta ng Jerusalem, na napadaan Siya sa daang humahati sa Samaria at Galilea.
LUC 17:12 - Habang papasok Siya sa isang baranggay doon, may sumalubong sa Kanyang 10 lalaking may ketong na nakatayo sa kalayuan.
LUC 17:13 - Nagsisigaw sila at sinabi, "Jesus! Panginoon! Maawa po Kayo sa amin!"
LUC 17:14 - At sinabi Niya nang makita Niya ang mga ito, "Pumunta kayo at magpatingin sa mga pari." Ganito nga ang nangyari, habang papunta pa lang sila doon, naglaho na ang mga ketong nila.
LUC 17:15 - Nang mapansin ng isa sa kanila na siya'y magaling na, bumalik ito sa Kanya at nagsisigaw ng pagpupuri sa Diyos,
LUC 17:16 - Lumuhod ito sa lupa na halos halikan na ang Kanyang mga paa, at nagpasalamat sa Kanya. Ang lalaking ito ay isang Samaritano.
LUC 17:17 - Sumagot si Jesus at sinabi, "Di ba't 10 ang nawalan ng ketong sa katawan? Nasaan na ang 9?
LUC 17:18 - Wala na bang ibang bumalik para magbigay papuri sa Diyos, kundi sa dayuhang ito?
LUC 17:19 - At sinabi Niya dito, "Tayo. Lumakad ka na. Ang iyong pananalig ang nagligtas sa 'yo."
LUC 17:20 - At dumating ang panahon na pinilit Siyang hingan ng sagot ng mga Pariseo sa kung kailan magaganap ang pagdating ng Kaharian ng Diyos. Sinagot Niya ang mga ito at sinabi, "Ang Kaharian ng Diyos ay hindi dumarating sa pamamagitan ng pagmamasid,
LUC 17:21 - ni walang makapagsasabi, 'Tignan n'yo, nandito!' o 'Tignan n'yo, nandoon!' Dahil makikita n'yo na lang, ang Kaharian ng Diyos ay sumasainyo na."
LUC 17:22 - Sinabi pa Niya sa mga alagad, "Darating ang mga araw na aasamin n'yong makita ang isa sa mga araw ng Anak ng Tao, at di n'yo 'to makikita.
LUC 17:23 - At sasabihin nila sa inyo, 'Tignan nyo, nandito; o tignan n'yo, nandoon.' Huwag n'yong puntahan ang mga iyon, o sumunod man sa kanila.
LUC 17:24 - Dahil gaya ng kidlat na kumikislap mula sa isang lugar sa ilalim ng langit, at nakikitang nagliliwanag sa kabilang lugar sa ilalim ng langit; gayun din naman ang araw ng muling pagdating ng Anak ng Tao.
LUC 17:25 - Pero dapat muna Siyang maharap sa maraming paghihirap, at tratuhin na parang basura ng henerasyong ito.
LUC 17:26 - At tulad sa panahon ni Noe, gayun din naman sa panahon ng muling pagdating ng Anak ng Tao.
LUC 17:27 - Sila'y nagkakainan, nag-iinuman, kumukuha ng babaing pakakasalan, at naghahandog sa kanilang anak para ikasal, hanggang sa araw na si Noe ay pumasok na sa arko, dumating ang malaking baha, at nasawi silang lahat.
LUC 17:28 - Kaparehas din noong panahon ni Lot. Sila'y nagkakainan, nag-iinuman, namimili, nagbebenta, nagtatanim, at nagpapatayo ng bahay.
LUC 17:29 - Pero noong araw na lumabas ni Lot sa Sodom, doon umulan ng apoy at asupre, na lumamon sa kanilang lahat.
LUC 17:30 - Magiging ganito rin sa araw na ihayag na ang Anak ng Tao sa Kanyang muling pagparito.
LUC 17:31 - Sa araw na 'yon, ang nasa bubungan, ay huwag nang bumaba para kunin pa ang kanyang mga gamit na nasa loob ng bahay. At gayun din, ang nasa bukid ay huwag nang umuwi pa.
LUC 17:32 - Tandaan n'yo ang asawa ni Lot.
LUC 17:33 - Sinumang magsumikap na iligtas ang kanyang buhay ay mawawalan nito; at sinuman ang mawalan nito ay maiingatan ito.
LUC 17:34 - Sinasabi Ko sa inyo, sa gabing iyon ay may dalawang tao sa isang kama; ang isa'y kukunin, at ang isa nama'y maiiwan.
LUC 17:35 - Magkasamang gigiling ang dalawang babae; kukunin ang isa, at ang isa'y maiiwan.
LUC 17:36 - May dalawang nasa bukid; ang isa'y kukunin, at ang isa nama'y maiiwan.
LUC 17:37 - Sumagot sila at sinabi sa Kanya, "Saan po ito magaganap, Panginoon?" At sinabi Niya sa kanila, "Kung saan man nandoon ang bangkay, doon magkukumpulan ang mga buwitre."
LUC 18:1 - At nagkuwento Siya sa kanila ng isang talinghaga para sila'y patuloy na manalangin nang di nasisiraan ng loob.
LUC 18:2 - Sinabi Niya, "May isang hukom sa isang lungsod, na walang takot sa Diyos at wala ring taong nirerespeto.
LUC 18:3 - May balo rin sa lungsod na iyon na pumunta sa kanya at sinabi, "Ipaghiganti mo ko sa aking kaaway."
LUC 18:4 - At tumanggi siya sa loob ng ilang panahon: pero pagkatapos ay sinabi niya sa kanyang sarili, 'Bagamat di ako takot sa Diyos, o may respeto kanino man,
LUC 18:5 - pero dahil kulit nang kulit itong balong ito sa akin, ipaghihiganti ko na siya, dahil baka mabuwisit nako sa dalas niyang pumunta rito.
LUC 18:6 - At sinabi ng Panginoon, "Unawain n'yo ang sinabi nitong tiwaling hukom.
LUC 18:7 - Hindi ba't ipaghihiganti ng Diyos ang Kanyang hinirang na umiiyak sa Kanya araw at gabi, kahit pa mapagpasensya Siya sa tao?
LUC 18:8 - Sinasabi Ko sa inyo na ipaghihiganti Niya sila agad. Pero sa muling pagdating ng Anak ng Tao, makakakita kaya Siya ng pananalig sa daigdig?
LUC 18:9 - Nagkuwento din Siya ng ganitong talinghaga para sa ilan na may kumpiyansa sa sarili na sila'y matutuwid pero walang pagpapahalaga sa iba,
LUC 18:10 - May dalawang taong umakyat sa loob ng templo para manalangin: yung isa ay Pariseo, at yung isa naman ay isang kolektor ng buwis.
LUC 18:11 - Tumayo doon ang Pariseo at mag-isang nanalangin, "Diyos, pinasasalamatan Ko po Kayo, na hindi po ako tulad ng ibang mga tao dyan - mga magnanakaw, mga mandaraya, mga immoral, o gaya ng isang kolektor ng buwis na ito.
LUC 18:12 - Dalawang beses po akong mag-ayuno kada linggo, at nag-iikapo po ako mula sa lahat ng aking ari-arian.
LUC 18:13 - Ang kolektor ng buwis, na nakatayo lang sa malayo, ay di maatim na tumingin man lang sa langit, sinusuntok ang dibdib at sinasabi, "Diyos, maawa po Kayo sa isang â€‹makasalanang tulad ko."
LUC 18:14 - Sinasabi Ko sa inyo, ang taong ito ay bumaba at umuwi sa kanyang tahanan nang may dalang katuwiran kaysa sa isa. Dahil ang bawat isang nagmamataas ay ibababa, at ang nagpapakumbaba ang siyang itataas.
LUC 18:15 - At dinala nila sa Kanya pati na ang mga sanggol, para mahawakan Niya ang mga ito. Pero nang makita ito ng Kanyang mga alagad, pinagsabihan nila ang mga ito.
LUC 18:16 - Kaya't tinawag sila ni Jesus at sinabi, "Pabayaan n'yong lumapit sa Akin ang mga maliliit na bata at huwag n'yo silang pagbawalan, dahil sa mga tulad nila ipinagkakaloob ang Kaharian ng Diyos.
LUC 18:17 - Sinasabi Ko sa inyo ang totoo, sinumang di tatanggap sa Kaharian ng Diyos gaya ng isang malinggit na bata ay hindi kailanman makakapasok dito.
LUC 18:18 - At may isang taong may katungkulan ang nagtanong sa Kanya at sinabi, "Mabuting mangangaral, ano po ang dapat Kong gawin para magmana ng walang hanggang Buhay?"
LUC 18:19 - Sinabi ni Jesus sa kanya, "Bakit mabuti ang tawag mo sa Akin, samantalang walang ibang mabuti maliban sa nag-iisang Diyos?
LUC 18:20 - Alam mo ang mga ipinag-uutos, diba? 'Huwag kang mangangalunya,' 'Huwag kang papatay ng tao,' 'Huwag kang magnanakaw,' 'Huwag kang magsisisnungaling,' 'Igalang mo ang iyong ama at ang iyon ina.'"
LUC 18:21 - At sinabi nito, "Ginagampanan ko na po ang lahat ng ito mula pa po pagkabata.
LUC 18:22 - Nang marinig ngayon ni Jesus ang mga bagay na ito sa kanya, sinabi Niya dito, "May isa ka nalang na di pa nagagawa. Ibenta mo'ng lahat ng mayroon ka, ipamahagi sa mga mahihirap, at magkakaroon ka ng imbak na yaman sa langit. Pagkatapos nyan, halika at sumunod ka sa Akin."
LUC 18:23 - At nang marinig niya ito, dinamdam niya ito ng sobra-sobra, dahil napakayaman niya.
LUC 18:24 - Nang makita ni Jesus na sobra-sobra itong nagdamdam, sinabi Niya, "Ganyan kahirap papasok ang mga may kaya sa Kaharian ng Diyos!
LUC 18:25 - Dahil mas madali pa sa isang kamelyong pumasok sa butas ng karayom, kaysa sa isang mayaman na pumasok sa Kaharian ng Diyos.
LUC 18:26 - At sinabi ng mga nakarinig nito, "Sino po kaya ang maaaring maligtas?"
LUC 18:27 - Sinabi Niya, "Ang mga bagay na di kayang gawin ng tao ay kaya ng Diyos."
LUC 18:28 - Kaya't sinabi ni Pedro, "Tignan N'yo, iniwan na po namin ang lahat para sumunod sa Inyo."
LUC 18:29 - At sinabi Niya sa kanila, "Sinasabi Ko sa inyo ang totoo, "Walang taong iniwanan ang kanyang pamilya o mga magulang, o mga kapatid, o asawa, o mga anak, alang-alang sa Kaharian ng Diyos,
LUC 18:30 - ang di tatanggap ng higit pa sa panahon ngayon, at sa mga panahon pang darating, walang hanggang Buhay."
LUC 18:31 - Kaya't ibinukod Niya ang 12, at sinabi sa kanila, "Pansinin n'yo, papunta na tayo sa Jerusalem at ang lahat ng mga bagay na naisulat ng mga propeta patungkol sa Anak ng Tao ay mangyayari.
LUC 18:32 - Dahil ipagkakanulo Siya sa mga dayuhan, kung saan Siya paglalaruan, tatratuhin na parang hayop, at duduraan.
LUC 18:33 - Hahagupitin din nila Siya, papatayin, at sa ikatlong araw ay babangon muli."
LUC 18:34 - At wala silang naintindihan sa mga bagay na ito: nakatago rin ang kahulugan ng salitang ito sa kanila. Gayun din naman, wala silang kaalam-alam sa mga bagay na nabanggit.
LUC 18:35 - At dumating ang panahon, na habang Siya'y palapit sa Jerico, may isang bulag na nakaupo sa tabing daan na namamalimos.
LUC 18:36 - Nang marinig ang pagdating ng mga tao, nagtanong siya kung ano ang nangyayari.
LUC 18:37 - At sinabi nila sa kanya na si Jesus na Nazareno ay paparating.
LUC 18:38 - Kaya't sumigaw siya habang sinasabi, "Jesus, Anak ni David! Maawa po Kayo sa akin!"
LUC 18:39 - At yung mga taong nasa harapan ay pinagsabihan siyang manahimik lang, pero lalo pa siyang nagsisigaw gaya ng nauna, "Anak ni David, maawa po kayo sa akin!"
LUC 18:40 - Kaya't napatigil si Jesus, at nag-utos na dalhin siya sa Kanya. At nang siya'y kaharap na Niya, tinanong N'ya ito,
LUC 18:41 - "Anong gusto mong gawin Ko para sa 'yo?" sabi Niya. Sagot naman nito, "Panginoon, magbalik ang aking paningin!"
LUC 18:42 - At sinabi ni Jesus sa kanya, "Magbalik nga sa 'yo ang iyong paningin. Ito'ng pananalig mong ito ang nagligtas sa 'yo."
LUC 18:43 - At biglang nagbalik ang kanyang paningin at sumunod sa Kanyang nagpupuri sa Diyos. Lahat din ng taong nakakita nito ay nagbigay papuri sa Diyos
LUC 19:1 - hanggang sila'y makapasok sa loob ng Jerico.
LUC 19:2 - At kapansin-pansin, doo'y may isang lalaking nagngangalang Zaqueo, na siyang lider ng mga kolektor ng buwis, at siya'y mayaman.
LUC 19:3 - At nagsikap itong makita at makilala kung sino si Jesus pero hindi nito magawa dahil sa dami ng tao at dahil maliit lang siya.
LUC 19:4 - Kaya't tumakbo siya sa unahan at umakyat sa isang puno ng sikomoro para makita Siya, dahil doon ang punta Niya.
LUC 19:5 - Nang makarating na si Jesus sa lugar na iyon, tumingala ito, at nang makita siya, ay sinabi dito, "Zaqueo, bilis, bumaba ka dyan dahil sa bahay mo Ako magpapalipas ng oras ngayong araw!"
LUC 19:6 - Nagmamadali itong bumaba, at masayang pinaunlakan Siya.
LUC 19:7 - Nang makita nila ito, nagbulungan silang lahat at sinabi, "Pumunta Siya para maging bisita nitong taong kilalang makasalanan.
LUC 19:8 - Tumayo si Zaqueo at sinabi, "Tignan n'yo po Panginoon, kalahati ng aking mga ari-arian ay binibigay ko na po sa mga mahihirap, at kung may nakuha akong anumang bagay kanino man mula sa pangungurakot ay isasauli ko po dito ng apat na beses ang dami.
LUC 19:9 - At sinabi ni Jesus sa kanya, "Dumating sa tahanang ito ang kaligtasan ngayong araw ding ito, dahil ang lalaking ito ay anak rin ni Abraham.
LUC 19:10 - Dahil ang Anak ng Tao ay dumating para hanapin at iligtas ang mga napapahamak.
LUC 19:11 - At habang pinakikinggan nila ang mga bagay na ito, nagbigay Siya ng isa pang talinghaga, dahil malapit lang Siya sa Jerusalem at dahil inaakala nila na ang Kaharian ng Diyos ay bigla nalang lilitaw.
LUC 19:12 - Kaya't ganito ang sinabi Niya, "May isang taong maharlika na pumunta sa isang malayong bansa para tanggapin ang kanyang kaharian at magbalik pagtapos.
LUC 19:13 - At tinawag niya ang kanyang 10 tauhan, inabutan sila ng 10 minang ginto, at sinabi sa kanila, 'Palaguin n'yo hanggang sa pagbabalik ko.'
LUC 19:14 - Pero ayaw sa kanya ng kanyang mga mamamayan, at nagpadala pa ng mga representante para puntahan siya. Sabi nila, 'Hindi namin gustong maghari sa amin ang taong ito.'
LUC 19:15 - At dumating ang panahon nang siya'y bumalik na, matapos tanggapin ang kaharian, na nag-utos siyang tawagin na humarap sa kanya ang mga tauhang binigyan niya ng pera, para alamin kung magkano ang kinita ng bawat isa sa pangangalakal.
LUC 19:16 - Kaya't lumapit ang una at sinabi, 'Panginoon, ang inyong mina ay tumubo po ng 10 mina.'
LUC 19:17 - At sinabi niya rito, 'Magaling, mabuting lingkod! Dahil naging matapat ka sa kaunti, sa 'yo na ang pamamahala ng 10 lungsod.'
LUC 19:18 - Lumapit naman ang pangalawa at sinabi, 'Panginoon, ang inyong mina ay tumubo po ng lima pang mina.'
LUC 19:19 - At gayun din ang sinabi nito sa kanya, 'Maging tagapamuno ka sa limang lungsod.'
LUC 19:20 - At lumapit yung isa pa at sinabi, 'Panginoon, tignan n'yo po, nandito ang inyong mina na pinaka tago-tago ko po sa isang panyo;
LUC 19:21 - Dahil natatakot po ako sa inyo, mabagsik po kasi kayo. Kinukuha po ninyo ang bagay na hindi kayo ang naglagay at inaani ang bagay na hindi kayo ang nagtanim.'
LUC 19:22 - At sinabi niya dito, 'Mula sa salitang lumabas sa iyong bibig ay hahatulan kita, masamang lingkod!' Alam mo palang mabagsik akong tao, dahil kinukuha ko ang hindi ako ang naglagay at inaani ang hindi ko itinanim.
LUC 19:23 - Kung ganoon nga, ba't di mo nalang idiniposito ang pero ko sa bangko, para sa pagbabalik ko ay makolekta ko 'to ng may tubo?
LUC 19:24 - At sinabi niya sa mga nakatayo doon, 'Kunin n'yo sa kanya ang mina at ibigay sa taong may 10 mina.'
LUC 19:25 - (Pero sinabi nila sa kanya, 'Panginoon, mayroon na po siyang 10 mina.')
LUC 19:26 - Sinasabi ko sa inyo, 'Sa bawat isang mayroon na ito ibibigay. At mula sa kanya na wala nito kukunin, kung ano ang mayroon pa sa kanya.
LUC 19:27 - Bukod pa dyan, dalhin n'yo dito yung mga kaaway ko na ayaw akong maghari sa kanila at pagpapatayin n'yo sila sa harapan ko.'
LUC 19:28 - At pagkatapos Niyang magsalita ay nauna na Siya paakyat ng Jerusalem.
LUC 19:29 - At dumating ang panahon, nang Siya'y malapit na sa Betfage at Betania sa bundok kung tawagin ay Olibo na inutusan Niyang lumakad and dalawa sa Kanyang mga alagad.
LUC 19:30 - Sinabi Niya, "Puntahan n'yo ang baranggay sa harapan n'yo kung saan ay matatagpuan n'yong nakatali ang isang bisirong asno na hindi pa nasakyan ninuman. Kalagan at dalhin n'yo dito.
LUC 19:31 - At kung may magtanong sa inyo, 'Bakit n'yo ito kinakalagan?' Sabihin n'yo, 'Kailangan po kasi ito ng Panginoon.'"
LUC 19:32 - At pagkaalis ng mga napag-utusan ay natagpuan nila iyon, ayon sa pagkakasabi Niya sa kanila.
LUC 19:33 - At nang kinakalagan na nila yung bisirong asno, sinabi sa kanila ng mga may-ari nito, 'Bakit n'yo kinakalagan 'yang bisirong asno?'
LUC 19:34 - At sinabi nila, 'Kailangan po siya ng Panginoon.'
LUC 19:35 - At dinala nila ito kay Jesus: inilagay nila ang kanilang mga damit sa ibabaw ng batang asno, at isinakay nila si Jesus sa ibabaw noon.
LUC 19:36 - At nilalatagan nila ng kanilang mga balabal ang kalsadang Kanyang dinaraanan.
LUC 19:37 - Nang Siya'y malapit na sa lugar na paahon sa bundok ng mga Olibo, nagsimulang magdiwang at maingay na nagpuri sa Diyos ng sabay-sabay ang sangkatutak na bilang ng mga alagad doon dahil sa lahat ng mga himalang nasaksihan nila.
LUC 19:38 - Ganito ang sigaw nila, "Bigyang parangal ang Hari na parating sa pangalan ng Panginoon! Tagumpay at kasiyahan sa kalangitan, at kaluwalhatian sa Kaitaas-taasan!
LUC 19:39 - At ilan sa mga Pariseong kasama sa makapal na tao roon ay nagsabi sa kanya, "Guro, pakisaway naman po ang mga alagad n'yo."
LUC 19:40 - Sumagot naman Siya at sinabi sa kanila, "Sinasabi Ko sa inyo, kung tatahimik sila, agad na magsisigawan ang mga batong ito."
LUC 19:41 - Nang malapit na Siya, pinagmasdan Niya ang lungsod, at iniyakan ito.
LUC 19:42 - Sabi Niya, "Kung alam mo lang sana ngayong araw na ito, ang mga bagay na magbibigay sa'yo ng tagumpay at kasiyahan! Pero ngayon, nakatago na ang mga ito mula sa iyong mga mata.
LUC 19:43 - Dahil ito ang mangyayari sa'yo sa pagdating ng araw: ang iyong mga kaaway ay maghuhukay ng kanal sa paligid mo, at paliligiran ka nila sa lahat ng panig ng lungsod para ipitin ka sa loob.
LUC 19:44 - At ibabato ka nila sa lupa kasama ng iyong mga anak na nasa loob ng iyong lungsod. Hindi sila mag-iiwan ng anumang batong nakapatong sa isa pang bato, dahil wala kang kaalam-alam na dumating na ang panahon ng pagbisita Ko sa'yo.
LUC 19:45 - Pagpasok Niya sa templo, sinimulan Niyang itaboy ang mga nagtitinda doon, pati na ang mga bumibili.
LUC 19:46 - Ang sabi Niya sa kanila, "Nasusulat, 'Bahay-dalanginan ang Aking bahay,' pero ginawa n'yo itong lungga ng mga mandarambong!"
LUC 19:47 - At araw-araw Siyang nagturo sa loob ng templo, bagamat nagsikap ang mga pangulo ng kaparian, ang mga dalubhasa sa Biblia, at ang mga matataas na lider ng sambayanan na iligpit Siya,
LUC 19:48 - pero di sila makakita ng paraan kung paano ito gagawin dahil ang lahat ng tao ay gustong-gusto Siyang pakinggan.
LUC 20:1 - At dumating ang panahon, sa isa sa mga araw na iyon, habang nagtuturo at nagpapahayag Siya ng masayang balita sa mga tao sa loob ng templo, na dinagsa Siya ng mga paring opisyal, mga dalubhasa sa Biblia at ng mga matatandang pinuno.
LUC 20:2 - Kinausap Siya at sinabi, "Sabihin Mo sa amin, anong awtoridad mayroon ka para gawin ang mga bagay na ito, o kung sino ang nagbigay Sa'yo ng awtoridad na ito?
LUC 20:3 - Sumagot naman Siya at sinabi sa kanila, "Tatanungin Ko rin kayo sa isang bagay at sagutin n'yo Ako,
LUC 20:4 - Ang Paglulublob ni Juan, galing ba ito sa langit, o galing sa mga tao?
LUC 20:5 - Nag-usap usap sila sa isa't isa at sinabi, "Kung sasabihin natin, 'Sa langit', baka sabihin Niya, 'Eh, bakit n'yo siya di pinaniwalaan?'
LUC 20:6 - Pero kung sasabihin natin, 'Sa mga tao,' babatuhin naman tayo ng lahat ng tao, dahil kumbinsido silang si Juan ay isang propeta.
LUC 20:7 - Kaya't sinagot nalang nila, na hindi nila masabi kung saan ito galing.
LUC 20:8 - At sinabi ni Jesus sa kanila, "Hindi Ko rin sasabihin sa inyo kung anong awtoridad mayroon Ako para gawin ang mga bagay na ito."
LUC 20:9 - Kaya't nagsimula Siyang magsalita sa mga tao ng ganitong talinghaga, "May isang taong nagpatanim ng mga ubas, pinagkatiwala iyon sa mga magbubukid, at pumunta sa isang malayong bansa kung saan namalagi siya ng mahabang panahon.
LUC 20:10 - Nang dumating ang tamang panahon ay nagpadala siya ng katiwala sa mga magbubukid para matanggap na n'ya ang mga bunga ng ubasan. Pero tinambangan ito ng mga magbubukid at pinauwi siyang walang kadala-dala.
LUC 20:11 - At muli siyang nagpadala ng isa pang katiwala, binugbog din ito, binastos at pinauwing walang kadala-dala.
LUC 20:12 - At muli siyang nagpadala sa pangatlong pagkakataon. Sinugatan din ito at itinapon palabas.
LUC 20:13 - Kaya't sinabi na ng may-ari ng ubasan, 'Ano na ang gagawin ko? Ipapadala ko na ang minamahal kong anak, baka sakaling mahiya na sila pagka nakita siya.'
LUC 20:14 - Pero nang makita siya ng mga magbubukid, nag-usap usap sila at sinabi, 'Ito ang tagapagmana. Halikayo't patayin natin siya para mapa sa atin na ang kanyang mamanahin.'
LUC 20:15 - Kaya't pinalabas nila siya ng ubasan, at doon siya pinatay. Ano sa palagay n'yo ngayon ang gagawin ng may-ari ng ubasan sa kanila?
LUC 20:16 - Pupunta siya doon, pagpapapatayin ang mga magbubukid, at ipagkakatiwala ang ubasan sa iba." At nang marinig nila ito ay sinabi nila, "Huwag nawang mangyari!"
LUC 20:17 - At tinitigan Niya sila sabay sabi, "Kung ganoon, ano 'tong nasusulat, 'Ang batong itinapon lang ng mga manggagawa ang siyang naging pinakamahalagang batong sandigan?'
LUC 20:18 - Sinumang malaglag sa ibabaw ng batong iyon ay magkakahiwa-hiwalay, pero ang sinumang bagsakan nito ay madudurog na parang pulbos."
LUC 20:19 - At ang mga paring opisyal at mga dalubhasa sa Biblia ay sinikap na arestuhin Siya nang oras ding iyon dahil alam nilang sinabi Niya ang talinghagang iyon laban sa kanila. Takot lang sila sa taong bayan.
LUC 20:20 - Inobserbahan nila Siya at nagpadala ng mga espiyang nagpapanggap na mga taong matuwid, nang sa ganoon ay mahuli nila Siya sa Kanyang mga salita, at dalhin Siya sa pamamahala at kapangyarihan ng gobernador.
LUC 20:21 - At nagtanong sila sa Kanya ng ganito, "Guro, alam po naming nagsasabi at nagtuturo Kayo ng tama, at hindi ninyo tinatanggap ang sinuman batay sa panlabas na katangian nito, kundi ay matapat na nagtuturo sa mga pamamaraan ng Diyos.
LUC 20:22 - Naaayon po ba sa Kautusan ng Diyos na magbigay tayo ng buwis kay Cesar o hindi?
LUC 20:23 - Pero nalalaman Niya ang kanilang masamang pinaplano at sinabi sa kanila, "Bakit n'yo ako tinutukso?
LUC 20:24 - Ipakita n'yo sa Akin ang isang denario. Kaninong mukha at tatak ang nandito?" Sumagot sila at sinabi, "Kay Cesar po."
LUC 20:25 - At sinabi Niya sa kanila, "Ibalik n'yo kay Cesar ang mga bagay na kay Cesar, at sa Diyos ang mga bagay na sa Diyos."
LUC 20:26 - Di nila Siya mahuli sa mga salitang binibitiwan Niya sa mga tao, at sa pagkamangha nila sa Kanyang sagot, sila'y nanahimik.
LUC 20:27 - Pinuntahan din Siya ng ilan sa mga Saduseo na di naniniwalang may pagkabuhay na muli. Tinanong nila Siya,
LUC 20:28 - at sinabi, "Guro, sinulat po ni Moises para sa atin, 'Kung may isang mamatayan ng lalaking kapatid at ito'y may asawa, pero walang anak, ang lalaking kapatid nito ay dapat na pakasalan ang nabiyudang asawa, at magtaguyod ng binhi para sa kanyang yumaong kapatid na lalake.
LUC 20:29 - Mayroon ngang pitong magkakapatid na lalake: at ang unang nag-asawa ay namatay ng walang anak.
LUC 20:30 - At ang pangalawa'y pinakasalan ang babaing nabyuda at namatay na walang anak.
LUC 20:31 - Kaya't pinakasalan siya ng pangatlo, at pare-parehas ang nangyari sa kanila hanggang sa ika-7. Namatay silang walang naiwang mga anak.
LUC 20:32 - Sa bandang huli, namatay din ang babae.
LUC 20:33 - Kaya't sa muling pagka-buhay, sino ngayon ang magiging asawa niya, kung ang pito'y naging asawa siya?
LUC 20:34 - Kaya't sumagot si Jesus at sinabi sa kanila, "Ang mga anak ng mundong ito ay nagpapakasal, at ibinibigay para makasal.
LUC 20:35 - Pero silang mga tinuturing na karapat-dapat na magkamit ng mundong iyon, at ng pagkabuhay mula sa mga patay, ay di na nagpapakasal o ibinibigay para ikasal.
LUC 20:36 - Di na rin sila mamamatay, dahil kapantay na nila ang mga anghel at sila'y mga anak ng Diyos dahil sila'y mga anak ng muling pagkabuhay.
LUC 20:37 - Tungkol naman sa pagbangon ng mga patay, maski na si Moises ay nagpatunay nang sa harapan ng mababang punong nagliliyab, ay tinawag niya ang Panginoon na Diyos ni Abraham, at Diyos ni Isaac, at Diyos ni Jacob.
LUC 20:38 - Dahil hindi Siya Diyos ng mga patay, kundi ng mga nabubuhay, dahil lahat ay nabubuhay pag nasa Kanya.
LUC 20:39 - Sumagot din ang ilan sa mga dalubhasa sa Biblia at sinabi nila, "Guro, maganda po ang pagkakasabi N'yo."
LUC 20:40 - At hindi na sila nagtangkang magtanong pa sa Kanya ng kahit ano.
LUC 20:41 - Kaya't sinabi Niya sa kanila, "Paano nila masasabing ang Kristo ay anak ni David,
LUC 20:42 - kung si David mismo ang nagsabi sa aklat ng mga Awit nito, "Sinabi ng Panginoon sa aking Panginoon, 'Maupo Ka bilang kanang kamay Ko,
LUC 20:43 - Hanggang sa gawin Kong tuntungan ng mga paa Mo ang Iyong mga kaaway.
LUC 20:44 - Kung tinawag Siya ni David na Panginoon, paanong naging anak Siya nito?
LUC 20:45 - At habang nakikinig ang lahat ng mga tao, sinabi Niya sa Kanyang mga alagad,
LUC 20:46 - Mag-ingat kayo sa mga dalubhasa sa Biblia na mahilig maglakad na nakasuot ng magagarang damit, at gustong-gusto ang mga parangal na bigay sa kanila sa mga pampublikong pagpupulong, ang mga espesyal na upuan sa loob ng mga simbahan, at ang mga puwesto para sa mga panauhing pandangal sa mga handaan.
LUC 20:47 - Sila ang mga lumalamon sa kabuhayan ng mga babaing biyuda, at kunwari pang nagdadasal ng pagkahaba-habang panalangin. Tatanggapin nila ang mas mabigat na kaparusahan.
LUC 21:1 - At habang nagmamasid ay nakita Niya ang mga mayayamang naglalagay ng kanilang mga handog sa loob ng kabang yaman.
LUC 21:2 - At nakita din Niya ang isang mahirap na biyudang naglalagay doon ng dalawang dyes sentimo,
LUC 21:3 - At sinabi Niya, "Sinasabi Ko sa inyo ang totoo, na ang mahirap na biyudang ito ay naglagay ng mas higit pa kaysa sa kanilang lahat,
LUC 21:4 - Dahil lahat sila'y naglagay ng mga handog sa Diyos mula sa kanilang sobra-sobrang yaman, pero inilagay niya ang buong kabuhayan niya sa kabila ng kanyang kahirapan.
LUC 21:5 - At habang ang ilan ay nagsasalita tungkol sa templo, kung paano ito napapalamutian ng magagandang bato at mga handog, sinabi Niya,
LUC 21:6 - "Patungkol sa mga bagay na ito na nakikita n'yo, darating ang mga araw na walang matititrang batong nakapatong sa isa pa, na hindi babagsak sa lupa!"
LUC 21:7 - Nagtanong sila sa Kanya at sinabi, "Guro, kailan po kaya mangyayari ang mga ito? At ano po ang senyales na malapit na pong mangyari ang mga ito?"
LUC 21:8 - At sinabi Niya, "Mag-ingat kayo para di kayo malinlang. Dahil maraming darating na gagamitin ang Aking pangalan â€‹at magsasabi, 'Ako ang Kristo,' at, 'Dumating na ang panahon!' Huwag n'yo silang puntahan at sundin.
LUC 21:9 - Pero pag nakarinig kayo ng tungkol sa mga digmaan at mga komosyon, huwag kayong matakot. Dahil dapat munang mangyari ang lahat ng mga ito, ngunit ang katapusan ay di pa darating agad-agad.
LUC 21:10 - Kaya't sinabi Niya sa kanila, "Makikipagdigmaan ang isang bansa laban sa ibang bansa, at kaharian laban sa kaharian.
LUC 21:11 - Bukod pa rito ay magkakaroon ng mga malalakas na lindol, kakulangan sa pagkain, mga salot sa iba't ibang lugar, mga nakakatakot na kaganapan at mga kakaibang mga senyales mula sa kalangitan.
LUC 21:12 - Pero bago mangyari ang mga ito ay dadakipin nila kayo, uusigin, kakastiguhin sa mga simbahan, mga bilangguan, at sa harapan ng mga hari't mga pinuno alang-alang sa pangalan Ko.
LUC 21:13 - Pero ito'y magiging dahilan para magbigay kayo ng testimonya sa kanila.
LUC 21:14 - Kaya't lagi n'yong tatandaan na di n'yo kailangang maghanda sa inyong isasagot,
LUC 21:15 - dahil bibigayan Ko kayo ng bibig at karunungan na di kayang pabulaanan o kontrahin ng lahat ng inyong mga kalaban.
LUC 21:16 - At tatraydorin kayo ng inyong mga magulang, mga kapatid, mga kababayan, mga kaibigan, at ilan sa inyo ay ipapapatay nila.
LUC 21:17 - At kamumuhian kayo ng lahat dahil sa Aking pangalan.
LUC 21:18 - Pero hindi kayo mamamatayan ng isa mang buhok sa inyong ulo.
LUC 21:19 - Sa inyong katatagan ay makakamit n'yo ang inyong mga kaluluwa.
LUC 21:20 - At pagka nakita n'yo na ang Jerusalem na napapaligiran ng mga campo militar, sa puntong iyon, alam n'yo na nalalapit na ang pagkawasak nito.
LUC 21:21 - Kaya't umalis na dapat ang lahat ng mga nasa loob ng Judea at hayaang lumikas agad sa mga kabundukan, ganoon din ang mga nasa lalawigan sa paligid nito na huwag nang pumunta pa doon.
LUC 21:22 - Dahil ang mga ito ay mga araw ng paghihiganti, para matupad ang lahat ng mga naisulat.
LUC 21:23 - Pero kaawa-awa ang mga buntis at ang mga nagpapasuso sa mga araw na iyon, dahil magkakaroon ng napakatinding kahirapan sa lupaing ito, at matiniding galit laban sa mga taong ito.
LUC 21:24 - Sila nga'y mapapabagsak sa talim ng espada, at dadalhing bihag papunta sa lahat ng mga bansa. Tatapakan ng mga dayuhang bansa ang Jerusalem hanggang sa matapos ang itinakdang panahon sa mga dayuhang bansa.
LUC 21:25 - At may masasaksihang mga senyales sa araw at sa buwan, at lahat ng mga bituwin, at kapighatian na may kasamang kalituhan sa mga bansa sa daigidig; pagdagundong ng karagatan at pagdaluyong ng alon.
LUC 21:26 - Hihimatayin ang mga tao dahil sa takot at sa pag-hihintay sa mga darating pang bagay sa daigdig. Dahil mayayanig ang mga puwersang nagpapanatili sa buong kalawakan.
LUC 21:27 - At pagkatapos ay makikita nila ang Anak ng Tao na parating dala ng alapaap nang may kapangyarihan at dakilang kaluwalhatian.
LUC 21:28 - Pero pagka nagsimula nang mangyari ang mga ito, tumingin kayo sa itaas, at tumingala kayo, dahil nalalapit na ang inyong kaligtasan.
LUC 21:29 - At nagsaad Siya ng isang talinghaga sa kanila, "Pagmasdan n'yo ang puno ng igos at lahat ng mga puno.
LUC 21:30 - Pagka sibol ng kanilang mga dahon, makikita't malalaman n'yo sa inyong mga sarili na malapit na ang tag-init.
LUC 21:31 - Kaya't tulad din nito, kapag nakita n'yong nangyayari na ang mga bagay na ito, dapat nyong malaman na ang Kaharian ng Diyos ay malapit na.
LUC 21:32 - Sinasabi Ko sa inyo ang totoo, na hindi lilipas ang henerasyong ito hangga't di nagaganap ang lahat.
LUC 21:33 - Ang langit at lupa'y maglalaho, pero di kailanman maglalaho ang Aking mga salita.
LUC 21:34 - Pero bantayan n'yong mabuti ang inyong mga sarili baka sa anumang panahon ang inyong mga puso ay mabigatan ng paglalasing at epekto nito sa katawan, mga pag-aalala sa mga pangangailangan sa buhay, at dumating na lang sa harap n'yo ang araw na iyon ng di kayo handa.
LUC 21:35 - Dahil darating ito na parang patibong sa lahat ng naninirahan sa balat ng lupa sa buong daigdig.
LUC 21:36 - Kaya't magbantay kayo at manalangin sa bawat pagkakataon, para maituring kayong karapat-dapat na makatakas sa lahat ng mga bagay na magaganap, at makatayo sa harap ng Anak ng Tao.
LUC 21:37 - At kapag araw ay nagtuturo Siya sa loob ng templo, pero sa gabi ay nasa labas siya at nagpapalipas ng oras sa bundok na kung tawagin ay Olibo.
LUC 21:38 - At lahat ng tao ay nagdadatingan ng maaga sa templo para pakinggan Siya.
LUC 22:1 - Malapit na rin ang pista ng Tinapay na Walang Lebadura na kung tawagin ay Paskua.
LUC 22:2 - Samantala, ang mga pinunong pari at mga dalubhasa sa Biblia ay naghahanap ng paraan kung paano nila Siya papatayin, dahil natatakot sila sa taong bayan.
LUC 22:3 - Kaya't sumanib si Satanas sa kalooban ni Judas na ang apelyido ay Iskariote, na kabilang sa 12.
LUC 22:4 - At pagka alis niya, ay kinausap niya ang mga pinunong pari at mga mahistrado sa kung anong paraan Siya ipagkakanulo sa kanila.
LUC 22:5 - Kaya't nagdiwang sila at sumang-ayon na bibigyan siya ng pera.
LUC 22:6 - Pagka pangako niya, ay naghanap na siya ng pagkakataon na ipagkanulo Siya sa kanila kung saan walang makakakitang mga tao.
LUC 22:7 - At dumating na ang araw ng Tinapay na Walang Lebadura, ang panahon kung kailan dapat katayin ang kordero ng Paskua.
LUC 22:8 - Kaya't pinadala Niya sina Pedro at Juan sabay sabi, "Ipaghanda n'yo ang ating Paskua, para sa pagsasalo-salo natin."
LUC 22:9 - At sinabi nila sa Kanya, "Saan N'yo po gustong maghanda tayo?"
LUC 22:10 - At sinabi Niya sa kanila, "Ganito, pagkapasok n'yo sa lungsod, may isang lalaking sasalubong sa inyong may bitbit na banga ng tubig. Sundan n'yo siya sa loob ng bahay kung saan siya papasok.
LUC 22:11 - At sabihin n'yo sa tagapamahala ng bahay, 'Pinasasabi po ng Guro sa inyo, Saan ang kuwarto kung saan Ako kakain ng Paskua kasama ng Aking mga alagad?'
LUC 22:12 - At ipapakita niya sa inyo ang isang malaking kuwarto sa itaas na may mga kagamitan na. Doon kayo maghanda."
LUC 22:13 - Lumakad nga sila at natagpuan nila kung paano ang pagkakasabi Niya sa kanila. At hinanda nila doon ang Paskua.
LUC 22:14 - At pagdating ng takdang oras, naupo Siya sa hapag-kainan kasama ang 12 mga apostol.
LUC 22:15 - At sinabi Niya sa kanila, "Labis Kong hinangad na kumain nitong Paskua kasama kayo bago Ko maghirap.
LUC 22:16 - Dahil sinasabi Ko sa inyo na di nako kakain pa nito, hanggang sa matupad na ito sa Kaharian ng Diyos.
LUC 22:17 - At pagtanggap Niya ng baso, nagpasalamat Siya at sinabi, "Kunin n'yo ito, at ipamahagi sa bawat isa sa inyo.
LUC 22:18 - Dahil sinasabi Ko sa inyo, hindi na Ako iinom pa mula sa bunga ng ubasan hanggang sa pagdating ng Kaharian ng Diyos.
LUC 22:19 - At kinuha niya ang tinapay, matapos magpasalamat ay pinagpira-piraso, at ibinigay sa kanila sabay sabi, "Ito ang Aking katawan na alang-alang sa inyo ay ibinibigay Ko. Gawin n'yo ito bilang ala-ala Ko."
LUC 22:20 - Ganoon din ang sinabi Niya sa baso pagkatapos ng hapunan, "Ito ang baso ng bagong testamento gamit ang Aking dugo, na para sa inyo ay ibinubuhos.
LUC 22:21 - Pero tignan n'yo, ang kamay ng magkakanulo sa Akin ay kasama Ko dito sa hapag-kainan.
LUC 22:22 - At totoo ngang papanaw ang Anak ng Tao ayon sa naitakda, pero kaawa-awa ang taong tutulong na madakip Siya!"
LUC 22:23 - At nagsimula silang magtanong sa isa't isa kung sino sa kanila ang magtatangkang gumawa nito.
LUC 22:24 - Bukod pa rito, nagkaroon din ng pagtatalo sa kalagitnaan nila tungkol sa kung sino sa kanilang palagay ang pinakadakila sa kanila.
LUC 22:25 - Kaya naman sinabi Niya sa kanila, "Ang mga hari ng mga dayuhang bansa na namumuno sa kanila, at ang mga gumagamit ng kapangyarihang ito ay tinatawag na mga Tagasuporta.
LUC 22:26 - Pero hindi kayo dapat ganito, kundi ang mas dakila sa inyo ay dapat na maging tulad sa isang bagito, at ang namumuno ay tulad sa isang naglilingkod.
LUC 22:27 - Dahil sino ang mas dakila, ang nakaupo sa hapag-kainan o ang nagsisilbi? Hindi ba't ang nakaupo sa hapag-kainan? Pero nasa gitna n'yo Ako na tulad sa isang nagsisilbi.
LUC 22:28 - Pero kayo ang mga nagpatuloy na kasama Ko sa kabila ng mga dinaanan Kong pagsubok.
LUC 22:29 - Kaya't Ako nama'y nagtatalaga sa inyo ng isang kaharian, kung paano nagtalaga ang Ama Ko sa Akin,
LUC 22:30 - para kayo'y makakain at makainom sa Aking hapag-kainan sa kaharian Ko, at maluklok sa mga trono para humatol sa 12 tribo ng Israel.
LUC 22:31 - At sinabi ng Panginoon, "Simon, Simon, pagmasdan mo, hiniling ni Satanas na mapasakanya ka para salain kang mabuti tulad ng ginagawa sa trigo.
LUC 22:32 - Pero nanalangin Ako para sa'yo, upang hindi bumigay ang pananalig mo. At pagka balik mo, palakasin mo ang iyong mga kapatid.
LUC 22:33 - Pero sinabi nito sa Kanya, "Panginoon, handa po akong sumama sa Inyo kahit pa sa loob ng bilangguan, at sa kamatayan!"
LUC 22:34 - At sinabi Niya, "Sinasabi Ko sa'yo, Pedro, hindi titilaok ang manok ngayong araw na ito, hangga't hindi mo tatlong beses na ipagkakailang kilala mo Ako."
LUC 22:35 - Sinabi pa Niya sa kanila, "Nang pinahayo Ko kayo na walang pitaka, baonan, at walang sapatos, nagkulang ba kayo sa kahit ano?" At sumagot sila, "Hindi po."
LUC 22:36 - Kaya't sinabi Niya sa kanila, "Pero ngayon, ang may pitaka ay dalhin ito, at ganoon din ang may baonan, at ang walang patalim ay ipagbili ang kanyang balabal, at bumili.
LUC 22:37 - Dahil sinasabi Ko sa inyo, na itong naisulat ay dapat pang mangyari sa Akin, 'At siya'y napabilang kasama ng mga kriminal.' Dahil may katuparan ang mga bagay na naisulat patungkol sa Akin.
LUC 22:38 - At sinabi nila, "Panginoon, tignan N'yo, ito po ang dalawang patalim." Kaya't sinabi Niya sa kanila, "Sapat na 'yan."
LUC 22:39 - Pagkatapos, lumabas Siya at umalis papunta sa Bundok ng Olibo, ayon sa Kanyang nakagawian. Sumunod din sa Kanya ang Kanyang mga alagad.
LUC 22:40 - At nang dumating Siya sa lugar ay sinabi Niya sa kanila, "Manalangin kayo nang di kayo malagay sa gitna ng tukso."
LUC 22:41 - At lumayo Siya sa kanila ng halos kasing layo pagka naghagis ng isang bato. Siya'y yumuko at lumuhod para manalangin.
LUC 22:42 - Sabi Niya, "Ama, kung gugustuhin N'yo po na kunin itong baso mula sa Akin; gayun pa man, hindi ang kagustuhan Ko, kundi ang sa Inyo ang mangyari."
LUC 22:43 - At may nagpakitang angel sa Kanya mula sa langit na nagpalakas sa Kanya.
LUC 22:44 - Kaya't sa kabila ng pagdurusa, nanalangin pa Siya ng mas masigasig at ang Kanyang pawis ay para nang patak ng dugong nalalaglag sa ibabaw ng lupa.
LUC 22:45 - At nang bumangon Siya mula sa pananalangin, nagpunta Siya sa mga alagad at natagpuan silang natutulog dahil sa kalungkutan.
LUC 22:46 - Kaya't sinabi Niya sa kanila, "Bakit kayo natutulog? Bumgangon kayo't manalangin, para hindi kayo malagay sa gitna ng tukso."
LUC 22:47 - Pero habang nagsasalita pa Siya, biglang may dumating na grupo ng mga kalalakihan at ang isa sa 12 na tinatawag na Judas ang nangunguna sa kanila. At lumapit ito kay Jesus para halikan Siya.
LUC 22:48 - Pero nagsalita sa kanya si Jesus, "Judas, ipinagkakanulo mo ba ang Anak ng Tao sa pamamagitan ng halik?"
LUC 22:49 - Nang makita ng mga nakapaligid sa Kanya ang susunod na mangyayari, sinabi nila sa Kanya, "Panginoon, gagamitin na po ba namin yung patalim para lumaban?"
LUC 22:50 - At tinaga ng isa sa kanila ang tauhan ng pangulo ng kaparian, at natapiyas ang kanan na taynga nito.
LUC 22:51 - At sumagot si Jesus at sinabi, "Pabayaan n'yo itong isa na ito!" Kaya't hinipo Niya ang taynga nito at pinagaling siya.
LUC 22:52 - At sinabi ni Jesus sa mga nagdatingang mga pinunong pari, pati sa mga opisyal ng templo, at sa mga matatandang pinuno na laban sa Kanya, "Pumunta ba kayo dito nang may dalang mga patalim at mga batuta laban sa isang magnanakaw?
LUC 22:53 - Noong Ako'y araw-araw n'yong kasama sa loob ng templo hindi n'yo man lang inunat ang inyong mga kamay laban sa Akin. Pero ngayon ang inyong oras, at ang pamamahala ng kadiliman.
LUC 22:54 - Kaya't dinakip nila Siya, pinangunahan at dinala sa loob ng bahay ng pangulo ng kaparian. Pero si Pedro ay sumusunod sa may kalayuan.
LUC 22:55 - At nang magsindi sila ng apoy sa loob ng korte, naupo na sila, nandoon din si Pedro na kasama nilang naupo.
LUC 22:56 - Pero may isang dalaga doon na nakaupo malapit sa ilawan, at pagkatitig sa kanya ay sinabi, "Ang isang ito ay kasama rin Niya!"
LUC 22:57 - Pero itinanggi niya ito sabay sabi, "Babae, hindi ko Siya kilala."
LUC 22:58 - At pagtapos ng ilang sandali ay may isa pang nakakita sa kanya at sinabi, "Kasamahan ka rin nila." Pero sinabi ni Pedro, "Manong, hindi po ako."
LUC 22:59 - At pagkalipas ng halos isang oras, may isa na namang nagkumpirma at nagsabi, "Totoo nga, ang isang ito ay nakasama Niya, dahil Galilenyo din siya."
LUC 22:60 - At sinabi ni Pedro, "Ginoo, hindi ko alam ang sinasabi n'yo." At habang nagsasalita pa siya ay biglang tumilaok ang manok.
LUC 22:61 - Nang mapalingon ang Panginoon, tumingin Siya kay Pedro, at naalala ni Pedro ang sinabi ng Panginoon, sa paraan na sinabi Niya dito, "Bago tumilaok ang manok ay tatlong beses mo Akong ipagkakaila."
LUC 22:62 - Kaya't buong pait na umiyak si Pedro habang umaalis papuntang labasan.
LUC 22:63 - At ang mga lalaking nagbabantay kay Jesus ay iniinsulto at sinusuntok Siya.
LUC 22:64 - At pagtapos siyang piringan ay pinagsusuntok ang Kanyang mukha, at tinatanong pa Siya. Sabi nila, "Hulaan Mo nga kung sino ang sumuntok sa Iyo?"
LUC 22:65 - At marami pang ibang klaseng panlalapastangan ang sinabi nila sa Kanya.
LUC 22:66 - At nang magliwanag na ay nagtipon-tipon ang mga matatandang pinuno ng bayan, mga pinunong pari, at mga dalubhasa sa Biblia. At nang dalhin Siya sa gitna ng kanilang kapulungan, sinabi nila,
LUC 22:67 - "Kung ikaw nga ang Kristo, sabihin Mo sa amin." At sinabi Niya sa kanila, "Kung sabihin Ko man, hindi rin kayo maniniwala.
LUC 22:68 - At kung tatanungin Ko rin kayo, hindi n'yo naman Ako sasagutin o palalayain.
LUC 22:69 - Mula ngayon, ang Anak ng Tao ay mauupo sa kanang puwesto ng kapangyarihan ng Diyos."
LUC 22:70 - Kaya't sinabi nilang lahat, "Kung ganoon, Ikaw nga ang Anak ng Diyos?" At sinabi Nito sa kanila, "Kayo ang nagsabi na Ako nga."
LUC 22:71 - Kaya't sinabi nila, "Ano pang testimoniya ang kailangan nating panghawakan, ngayong narinig na natin mula sa Kanyang sariling bibig?"
LUC 23:1 - Kaya't nagtayuang lahat ang buong kapulungang ito at dinala na Siya papunta kay Pilato.
LUC 23:2 - At sinimulan nilang akusahan Siya. Sabi nila, "Napagalaman namin na nililinlang ng taong ito ang buong bansa, at nagbabawal na magbigay ng buwis kay Cesar. Sinasabi Niya na Siya mismo ang Kristo - na isang hari!"
LUC 23:3 - Kaya't inimbestigahan Siya ni Pilato. Sabi niya, "Ikaw nga ba ang hari ng mga Judio?" At Siya'y sumagot sa kanya, "Ikaw na ang nagsabi."
LUC 23:4 - Kaya't sinabi ni Pilato sa mga pinunong pari at sa mga tao, "Wala akong makitang mali dito sa taong ito."
LUC 23:5 - Pero lalo lang silang nagpumilit. Sabi nila, "Sa pamamagitan ng Kanyang katuruan ay pinag-aalsa Niya ang mga tao sa lahat ng panig ng Judea, mula doon sa Galilea hanggang dito."
LUC 23:6 - Pero nang marinig ni Pilato ang Galilea, nagtanong siya kung ang taong ito ay isang Galilenyo.
LUC 23:7 - At nang malaman nito na Siya'y nasa ilalim ng pamamahala ni Herodes, pinadala Siya nito kay Herodes, na nandoon rin sa Jerusalem ng mga araw iyon.
LUC 23:8 - At sobrang tuwa ni Herodes nang makita si Jesus. Matagal na kasi niyang gustong makita Siya, dahil sa maraming bagay na naririnig nito tungkol sa Kanya. Bukod pa rito, umaasa itong makakita mula sa Kanya ng anumang gawang himala.
LUC 23:9 - Kaya't nagtanong ito sa Kanya tungkol sa maraming bagay, pero wala Siyang anumang isinagot dito.
LUC 23:10 - At marahas na inakusahan Siya ng mga pinunong pari pati na ang mga dalubhasa ng Bibliang nakatayo roon.
LUC 23:11 - Kaya naman kinamuhian at hinamak lang Siya ni Herodes kasama ng kanyang mga kawal. Matapos Siyang damitan ng magarang damit ay ibinalik din Siya kay Pilato.
LUC 23:12 - At naging kaibigan ang turingan nina Pilato at Herodes sa isa't isa nang araw ding iyon. Noon kasi ay nasa gitna sila ng matinding alitan.
LUC 23:13 - At nang ipatawag ni Pilato ang lahat ng mga pinunong pari at ang mga lider ng bayan,
LUC 23:14 - Sinabi niya sa kanila, "Dinala ninyo itong taong ito sa akin kagaya ng isang naguudyok sa mga tao ng rebelyon. Kaya't tignan n'yo, matapos ko Siyang siyasatin sa harap n'yo ay wala akong nakitang sala â€‹sa taong ito patungkol sa akusasyong ipinaparatang n'yo sa Kanya.
LUC 23:15 - Hindi, kahit pa si Herodes. Dahil ipinadala ko rin Siya sa kanya, pero tignan n'yo wala sa Kanyang ginawang bagay na humantong sa hatol na kamatayan.
LUC 23:16 - Kaya't matapos ko Siyang parusahan ay palalayain ko na Siya.
LUC 23:17 - Kinakailangan din talaga siyang magpalaya sa kanila ng isang bilanggo alinsunod sa Pista.
LUC 23:18 - Kaya't nagsigawan silang lahat ng sabay-sabay, "Iligpit na ang taong iyan! Pakawalan mo para sa amin si Barabbas!"
LUC 23:19 - Siya'y itinapon sa loob ng bilangguan dahil sangkot siya sa isang rebelyong ginawa sa gitna ng lungsod at sa salang sadyang pagpatay.
LUC 23:20 - Kaya't, sa kagustuhan ni Pilatong palayain si Jesus, muli niya silang kinausap.
LUC 23:21 - Pero pasigaw nilang sinabi, "Ipako sa krus, ipako Siya sa krus!"
LUC 23:22 - At sinabi niya sa kanila sa pangatlong beses, "Bakit, ano bang kasamaan ang ginawa ng taong ito? Wala akong nakitang dahilan para hatulan Siya ng kamatayan. Kaya't pagtapos ko Siyang parusahan ay palalayain ko na Siya.
LUC 23:23 - Pero nagpumilit pa rin sila gamit ang malalakas na sigaw na humihiling na maipapako Siya sa krus. Kaya't nanaig ang mga tinig nila at ng mga pinunong pari.
LUC 23:24 - At inaprubahan ni Pilato na gawin ang kahilingan nila.
LUC 23:25 - At ayon sa kanilang kahilingan, pinalaya niya para sa kanila ang taong itinapon sa bilangguan dahil sa rebelyon at sinadyang pagpatay, at ginawa niya kay Jesus ang kanilang kagustuhan.
LUC 23:26 - At habang dinadala na Siya, sinunggaban nila si Simon na isang taga Cirene na nanggaling pa sa bukid. Inilagay nila sa kanya ang krus para buhatin, habang sumusunod kay Jesus.
LUC 23:27 - At sumusunod sa Kanya ang malaking bilang ng mga tao, pati na ang mga kababaihan na nag-iiyakan rin sa sobrang lungkot sa nangyari sa Kanya.
LUC 23:28 - Pero lumingon sa kanila si Jesus at sinabi, "Mga babaing anak ng Jerusalem, huwag kayong umiyak para sa Akin, kundi umiyak kayo para sa inyong mga sarili, at para sa inyong mga anak.
LUC 23:29 - Dahil tignan n'yo, darating ang mga araw na kung saan sasabihin nila, 'Mapalad ang mga di magkaanak, at ang mga sinapupunang kailanma'y di nagdalangtao, pati na ang mga dibdib na kailanma'y di nakapagpasuso.
LUC 23:30 - Sa panahong iyon, magsisimula silang magsabi sa mga bundok, 'Tabunan n'yo kami!' At sa mga burol, Takpan nyo kami!'
LUC 23:31 - Dahil kung ginagawa nila ang mga bagay na ito dito sa berdeng puno, ano na ang mangyayari kapag ito'y tuyo na?
LUC 23:32 - At mayroon ding dalawa pang ibang kriminal na kasama Niyang dadalhin sa kanilang kamatayan.
LUC 23:33 - At nang dumating sila sa lugar na kung tawagin ay Bungo, doon nila Siya ipinako, at iyong dalawang kriminal - ang isa ay sa kanan, at ang isa naman ay sa kaliwa.
LUC 23:34 - Pagtapos ay sinabi ni Jesus, "Ama, patawarin N'yo po sila dahil hindi nila alam ang kanilang ginagawa." Nang paghiwa-hiwalayin nila ang Kanyang damit, nagpalabunutan sila.
LUC 23:35 - Pero ang mga taong nakatayong nanonood at ang mga pinunong kasama nila ay nanlilibak pa. Sabi nila, "Niligtas Niya ang iba, iligtas din Niya ang kanyang sarili kung Siya nga talaga ang Kristo, ang hinirang ng Diyos!"
LUC 23:36 - Pinaglaruan din Siya ng mga sundalong lumapit at nagbigay sa Kanya ng suka.
LUC 23:37 - At sabi nila, "Kung Ikaw nga ang Hari ng mga Judio, iligtas Mo ang iyong sarili."
LUC 23:38 - At mayroon din doong titulong nakasulat sa itaas Niya sa wikang Griego at Latin, pati na sa Hebreo: "Ito ang Hari ng mga Judio."
LUC 23:39 - Pero ang isa sa mga kriminal na ibinitin doon ay nilapastangan Siya. Sabi nito, "Kung Ikaw nga ang Kristo, iligtas Mo ang Iyong sarili at pati na rin kami."
LUC 23:40 - Pero sumagot ang kabila, sinaway siya, sabay sabi, "Hindi ka ba natatakot sa Diyos, yamang nakikita mo na nasa ilalim ka rin ng parehas na sentensya?"
LUC 23:41 - At totoong nararapat lang sa atin ito, dahil tinatanggap lang natin ang kabayaran sa ating mga ginawa; pero wala Siyang ginawang masama.
LUC 23:42 - At sinabi Niya kay Jesus, "Panginoon, alalahanin N'yo po ako pagdating N'yo sa kaharian N'yo.
LUC 23:43 - At sinabi ni Jesus sa kanya, "Sinasabi ko sa'yo ang totoo, sa araw na ito ay makakasama kita sa loob ng paraiso."
LUC 23:44 - At magtatanghaliang tapat na nang oras na iyon, pero naging madilim sa buong lupain hanggang sa ikatlo ng hapon.
LUC 23:45 - Matapos magdilim ng araw, napunit sa gitna ang tabing sa templo.
LUC 23:46 - At sumigaw si Jesus nang may pagkalakas na boses, sabay sinabi, "Ama, inihahabilin Ko na po ang espiritu Ko sa Inyong mga kamay." At matapos sabihin ang mga ito, nalagutan na Siya ng hininga.
LUC 23:47 - Ngayon, nang makita ng senturyon ang nangyari, pinuri niya ang Diyos sabay sabi, "Totoo ngang ang taong ito ay matuwid!"
LUC 23:48 - At ang lahat ng mga taong nagkatipon para matunghayan ang mga pangyayaring ito, matapos makita ang mga bagay na naganap, ay umuwi habang sinusuntok ang kanilang mga dibdib.
LUC 23:49 - At natunghayan din ang mga ito ng lahat ng Kanyang mga kakilala na nakatayo sa malayo at mga kababaihang sumunod sa Kanya mula pa sa Galilea.
LUC 23:50 - At kapansin-pansin ang isang lalake na nagngangalang Jose, na isang tagapagpayo sa Sanhedrin. Isa Siyang mabuti at matuwid na tao,
LUC 23:51 - mula sa Arimatea, isang lungsod ng mga Judio at siya din ay naghihintay sa pagdating ng Kaharian ng Diyos. Siya ay hindi sumangayon sa plano at ginawa nila.
LUC 23:52 - Nagpunta siya kay Pilato para hingin ang katawan ni Jesus.
LUC 23:53 - At pagkababa dito ay binalot niya ito ng telang lino, at nilagay ito sa loob ng libingang inukit mula sa bato, kung saan ay wala pang sinumang nailibing.
LUC 23:54 - At iyon ang araw ng Paghahanda, bukod pa rito ang Araw ng Pamamahinga ay magsisimula na.
LUC 23:55 - Sumunod rin ang mga kababaihan na sumama sa Kanya mula pa sa Galilea. Nakita nila ang libingan at kung paano nilagay ang Kanyang katawan doon.
LUC 23:56 - Pagkauwi nila, naghanda sila ng mga pabango at mga pamahid na langis. Pagtapos nito ay namahinga na sila sa araw ng Pamamahinga ayon sa Kautusan.
LUC 24:1 - At sa unang araw ng linggo ng umaga, pumunta sila doon sa libingan dala ang hinanda nilang pamahid na langis at may ilan pang sumama sa kanila.
LUC 24:2 - Pero natagpuan nilang naigulong ang pintuang bato mula sa libingan.
LUC 24:3 - At pagpasok nila roon, hindi nila natagpuan ang katawan ng Panginoong Jesus.
LUC 24:4 - At nangyari nga habang sila'y gulong-gulo tungkol sa bagay na ito na biglang may dalawang lalake na may maningning na mga damit ang tumayo sa tabi nila.
LUC 24:5 - Kaya't sa sobrang takot ay napa dapa sila na nakaharap ang mukha sa lupa. Sinabi ng mga ito sa kanila, "Bakit n'yo hinahanap ang nabubuhay sa gitna ng mga patay?
LUC 24:6 - Wala na Siya rito, dahil bumangon Siya! Alalahanin n'yo kung ano ang sinabi Niya sa inyo habang nandoon pa kayo sa Galilea.
LUC 24:7 - Ganito ang sabi Niya, "Ang Anak ng Tao ay kailangang dalhin sa mga kamay ng mga taong makasalanan, pagtapos ay maipako sa krus, at magbangon sa ikatlong araw."
LUC 24:8 - At naalala nila ang mga sinabi Niya,
LUC 24:9 - Kaya't matapos nilang bumalik mula sa libingan ay binalita nila ang mga bagay na ito sa 11 at sa lahat ng iba pa.
LUC 24:10 - At iyon ay sina Maria na Magdalena, at Joanna, pati na si Maria na ina ni Santiago, at ang iba pang kasama nila na nagsabi ng mga bagay na ito sa mga apostol.
LUC 24:11 - Pero sa mga taong nandoon, walang saysay ang dating ng mga salita nila, kaya naman di sila pinaniwalaan ng mga ito.
LUC 24:12 - Pero pagtayo ni Pedro ay tumakbo siya papunta ng libingan. At pagsilip niya roon ay nakita niya ang mga linong damit na nakalatag ng mag-isa. Pero umalis siyang takang-taka sa sarili dahil sa nangyaring ito.
LUC 24:13 - At pagkatapos, nang araw ding iyon, dalawa sa kanilang kasamahan ay nagpunta sa isang baranggay na tinatawag sa pangalang Emmaus, halos pitong milya ang layo mula sa Jerusalem.
LUC 24:14 - At habang magkasama, nagkukuwentuhan sila sa isa't isa tungkol sa lahat ng mga bagay na nangyari.
LUC 24:15 - At nangyari na habang sila nga ay nag-uusap at nagtatanungan, ay lumapit si Jesus at sinamahan sila.
LUC 24:16 - Pero may pumipigil sa mga mata nila para di nila Siya makilala.
LUC 24:17 - Kaya't sinabi Niya sa kanila, "Ano ba itong mga paksa na inyong tinatalakay sa isa't isa habang naglalakad kayo, at bakit kayo mukhang malungkot?"
LUC 24:18 - Kaya't ang isa sa kanila na nagngangalang Cleopas ay sumagot at sinabi sa Kanya, "Kayo lang po yata ang nag-iisang dayuhan sa Jerusalem na di nalaman ang mga nangyari doon sa nakalipas na mga araw."
LUC 24:19 - At sinabi Niya sa kanila, "Ano iyon?" Kaya't sinabi nila sa Kanya, "Tungkol kay Jesus na Nazareno, na isang lalaking propeta - makapangyarihan sa gawa at salita sa harapan ng Diyos at lahat ng tao,
LUC 24:20 - At kung paanong ang mga pinunong pari, at ang mga namumuno sa amin ay hinuli Siya para hatulan ng kamatayan at ipako Siya sa krus.
LUC 24:21 - Dahil umasa nga kami na Siya na ang magliligtas sa Israel. At bukod pa rito, nakalipas na ang tatlong araw mula nang mangyari ang lahat ng mga bagay na ito.
LUC 24:22 - At ito pa, ginulat kami ng ilan sa mga kababaihang kasama namin na maagang pumunta sa loob ng libingan,
LUC 24:23 - Hindi kasi nila natagpuan ang Kanyang katawan, at pagbalik ay sinabi sa amin na nakasaksi sila ng pangitain ng mga anghel na nagsabing Siya ay nabuhay.
LUC 24:24 - At pumunta ang ilan sa mga kasamahan namin doon sa libingan at nakita nila tulad din sa sinabi ng mga kababaihan, pero di nila Siya nakita.
LUC 24:25 - Kaya't sinabi Niya sa kanila, "O, kayong mga walang pang-unawa at mababagal ang puso na magtiwala sa lahat ng mga sinabi ng mga propeta!
LUC 24:26 - Hindi ba't kailangang maranasan ng Kristo ang mga ito, at pagtapos ay pumasok sa Kanyang kaluwalhatian?
LUC 24:27 - At ipinaliwanag Niya sa kanila simula kay Moises at mula sa lahat ng mga propeta ang lahat ng mga bagay sa Kasulatan na patungkol sa Kanya.
LUC 24:28 - At malapit na sila sa baranggay kung saan sila papunta, pero napansin nila na mukhang palayo na Siya ng lakad.
LUC 24:29 - Kaya naman pinigilan nila Siya sabay sabi, "Manatili ka muna kasama namin dahil padating na ang gabi, at natapos na ang araw." At pumasok nga Siya para manatili kasama nila.
LUC 24:30 - At nangyari nang maupo Siya para kumain kasama nila, kinuha Niya ang tinapay, at pagkahati rito ay ibinigay sa kanila.
LUC 24:31 - Kaya't nabuksan ang kanilang mga mata, at nakilala nila Siya. Pero bigla Siyang naglaho mula sa kanilang paningin.
LUC 24:32 - Kaya't sinabi nila sa isa't isa, "Hindi ba't nag-aapoy ang kaibuturan ng ating puso habang kasama natin Siyang nagsasalita sa daan, at habang binubuklat Niya sa atin ang Kasulatan?
LUC 24:33 - Kaya't tumayo sila nang oras ding iyon, bumalik sa Jerusalem, at natagpuan nila ang 11 at iyong iba pang kasama nila na nagkakatipon.
LUC 24:34 - Sabi nila, "Ang Panginoon ay totoong nagbangon at nagpakita kay Simon!"
LUC 24:35 - Kaya't sinabi nila ang mga bagay na nangyari habang nasa daan sila, at kung paano nila Siya nakilala sa kalagitnaan ng paghahati ng tinapay.
LUC 24:36 - At habang sinasabi nila ang mga bagay na ito, si Jesus mismo ay tumayo sa kanilang kalagitnaan at sinabi sa kanila, "Sumainyo ang kapayapaan!"
LUC 24:37 - Pero nagulat at natakot sila. Inakala nila na nakakita sila ng isang espiritu.
LUC 24:38 - At sinabi Niya sa kanila, "Bakit kayo balisa? At ano'ng dahilan bakit naglilitawan ang mga katanungan sa inyong mga kaisipan?
LUC 24:39 - Tignan n'yo ang mga kamay Ko pati na mga paa Ko, dahil Ako nga ito. Hawakan n'yo Ako at malalaman n'yo; dahil ang espiritu ay walang laman at mga buto tulad sa nakikita n'yo na mayroon Ako.
LUC 24:40 - At pagkasabi Niya nga ng ganito ay pinakita Niya sa kanila ang Kanyang mga kamay at mga paa.
LUC 24:41 - Pero gayun pa man, habang di pa sila makapaniwala dahil sa kanilang tuwa at pagtataka, sinabi Niya sa kanila, "Mayroon ba kayong anumang makakain dito?"
LUC 24:42 - Kaya't binigyan nila Siya ng kapiraso ng inihaw na isda at ng pugad ng bubuyog.
LUC 24:43 - At pagkakuha n'yon ay kumain Siya sa harapan nila.
LUC 24:44 - At sinabi Niya sa kanila, "Ito ang mga salitang sinabi Ko sa inyo, habang nasa piling n'yo pa Ako, na lahat ng mga bagay na nasulat patungkol sa Akin sa Kautusan ni Moises, at ng mga propeta, pati na ang mga Awit ay dapat na matupad.
LUC 24:45 - Kaya't binuksan Niya ang kanilang isipan para maintindihan ang mga Kasulatan.
LUC 24:46 - At sinabi sa kanila, "Ganito ang naisulat, kaya't sa ganitong paraan kailangang magdusa ang Kristo at bumangon mula sa mga patay sa ikatlong araw.
LUC 24:47 - At para ang pagsisisi at pagpapatawad ng mga kasalanan ay maipahayag sa madla sa Kanyang pangalan sa lahat ng mga bansa simula sa Jerusalem.
LUC 24:48 - At kayo'y mga saksi sa mga bagay na ito.
LUC 24:49 - At, tignan nyo, ipinapadala Ko ang pangako ng Ama Ko sa inyo, pero manatili kayo sa loob ng lungsod ng Jerusalem hanggang sa maramtan kayo ng kapangyarihan mula sa itaas.
LUC 24:50 - At inakay N'ya sila palabas hanggang sa Betanya at pagtaas ng Kanyang mga kamay pinagpala Niya sila.
LUC 24:51 - At nangyari na habang pinagpapala Niya sila, hiniwalay Siya mula sa kanila habang iniaangat papunta sa kalangitan.
LUC 24:52 - At pagkasamba nila sa Kaniya ay bumalik sa Jerusalem ng may matinding kagalakan,
LUC 24:53 - at lagi silang nasa loob ng templo na nagpupuri at nananalangin sa Diyos. Amen.
JUA 1:1 - Sa umpisa pa lang nandito na ang Salita. At ang Salita ay kasama na ng Diyos noon pa man, at noon pa ma'y Diyos na ang Salitang iyon.
JUA 1:2 - Kasama na Niya ang Diyos sa umpisa pa lang.
JUA 1:3 - Nagkaroon ng lahat ng bagay sa pamamagitan Niya; at walang bagay na nagawa ang magagawa kung wala Siya.
JUA 1:4 - Nasa Kanya ang Buhay at itong Buhay ang nagsilbing liwanag ng sangkatauhan.
JUA 1:5 - At ang liwanag na ito ay nagniningning sa gitna ng dilim ngunit hindi ito naiintindihan ng kadiliman.
JUA 1:6 - May isang tao ang pinadala ng Diyos, ang pangalan niya'y Juan.
JUA 1:7 - Dumating siya para maging saksi, at para magpatotoo patungkol sa Liwanag na ito, upang sa pamamagitan niya'y ang lahat ay manampalataya rito.
JUA 1:8 - Hindi siya ang Liwanag na iyon; kundi siya'y pinadala para magbigay testimoniya tungkol sa Liwanag na iyon.
JUA 1:9 - Iyon ang tunay na Liwanag na nagbibigay liwanag sa bawat taong dumarating sa daigdig na ito.
JUA 1:10 - Nasa daigdig na Siya noon pa man, pero kahit na ginawa ang daigdig sa pamamagitan Niya, hindi Siya nakilala ng lahat.
JUA 1:11 - Pumunta Siya sa Kanyang sariling bayan, ngunit hindi nila Siya tinanggap.
JUA 1:12 - Ngunit lahat silang tumanggap sa Kanya ay pinagkalooban Niya ng kapangyarihang maging mga anak ng Diyos - sila iyon na sumampalataya sa Kanyang pangalan,
JUA 1:13 - Na ang kapanganakan ay di nagmula sa dugo, o mula sa pagnanasa ng laman, o mula sa kagustuhan ng tao, kundi mula sa Diyos.
JUA 1:14 - At ang Salita ay dumating sa anyong tao at nanirahan kasama namin. Nakita rin namin ang kaluwalhatian Niya, kaluwalhatian tulad ng kaisa-isang isinilang na mula sa Ama, punong-puno ng kagandahang loob at katotohanan.
JUA 1:15 - Nagpatotoo si Juan patungkol sa Kanya at pasigaw pang sinabi, "Siya ang tinutukoy ko nang sabihin ko, 'Ang darating na kasunod ko ay higit sa akin dahil Siya ay nauna sa akin.'"
JUA 1:16 - At tumanggap kaming lahat ng mga bagay na pumupuno sa Kanya. At dahil sa biyayang natanggap, dumating ang marami pang biyaya.
JUA 1:17 - Sapagkat ang Kautusan ay ibinigay sa pamamagitan ni Moises; naparito ang kagandahang-loob at ang katotohanan sa pamamagitan ni Jesu-Kristo.
JUA 1:18 - Kailanma'y wala pang nakakita sa Diyos. Ang kaisa-isang isinilang na Anak na Siyang nakasandal sa dibdib ng Ama, ang nagpakilala sa Kanya.
JUA 1:19 - At ito ang testimoniya ni Juan nang magpadala ang mga Judio ng mga pari at mga Levita mula sa Jerusalem para tanungin siya ng ganito, "Ikaw, sino ka?"
JUA 1:20 - Pero inamin niya at hindi niya pinagkaila, kundi talagang inamin ito, "Hindi ako ang Kristo."
JUA 1:21 - At tinanong nila sa kanya, "Kung ganoon, Sino ka? Ikaw ba si Elias?" At sumagot siya, "Hindi ako iyon." Tanong pa nila, "Ikaw ba Ang Propeta?" At sinagot niya, "Hindi."
JUA 1:22 - Bandang huli ay sinabi nila sa kanya, "Sino ka ba talaga? Para naman may maisasagot kami sa mga nagpadala sa amin. Anong masasabi mo tungkol sa iyong sarili?"
JUA 1:23 - Sumagot siya gamit ang salita ni propeta Isaias, "Ako ang tinig ng sumisigaw sa gitna ng ilang, 'Ayusin nyo ang daraanan ng Panginoon!'"
JUA 1:24 - At ang mga pinadala ay galing sa mga Pariseo.
JUA 1:25 - Kaya't tinanong nila Siya at sinabi sa Kanya, "Pero bakit ka naglulublob kung hindi naman pala ikaw ang Kristo, o si Elias, o Ang Propeta?"
JUA 1:26 - Sumagot si Juan sa kanila at sinabi, "Naglulublob nga ako gamit ang tubig, ngunit sa inyong kalagitnaa'y may Isang nakatayong hindi n'yo kilala.
JUA 1:27 - Ang kasunod ko - Siya ang parating na mas dakila kaysa sa akin. Ni hindi ako karapat-dapat na magkalag sa sintas ng Kanyang sandalyas.
JUA 1:28 - Nangyari ang mga bagay na ito sa Betabara sa kabilang dako ng Jordan kung saan naglulublob si Juan.
JUA 1:29 - Sumunod na araw nakita ni Juan si Jesus na papalapit sa kanya. At sinabi niya sa mga tao, "Tignan n'yo, ang Kordero ng Diyos na nag-aalis ng kasalanan ng lahat ng tao!
JUA 1:30 - Siya ang tinutukoy ko nang sabihin ko, 'Pagkatapos ko'y may parating na isang lalake na mas dakila sa akin, dahil Siya'y dumating bago pa sa akin.'
JUA 1:31 - At hindi ko Siya lubos na nakikilala, pero ang dahilan kaya ako pumaritong naglulublob sa tubig na ito ay para maihayag Siya sa Israel.
JUA 1:32 - At sinabi ni Juan ang ganitong testimoniya, "Nakita ko ang Espiritu na bumababa mula sa langit na animo'y kalapati at ito'y nanirahan sa Kanya.
JUA 1:33 - At hindi ko Siya lubusang kilala, pero Siya na nagpadala sa akin para maglublob gamit ang tubig, Siya ang nagsabi sa akin, 'Kung saang tao makita mong lumapag ang Espiritu at manatili sa Kanya, Siya iyon na magbababad sa Banal na Espiritu.'
JUA 1:34 - Nakita ko ito at ako'y saksi na Siya nga ang Anak ng Diyos."
JUA 1:35 - Kinabukasan, nakatayo roon muli si Juan at ang dalawa mula sa kanyang mga alagad;
JUA 1:36 - at nang makita si Jesus na naglalakad, sinabi niya sa kanila, "Tignan n'yo, ang Kordero ng Diyos!"
JUA 1:37 - At pinakinggan siya ng dalawang alagad sa kanyang sinasabi, kaya't sumunod sila kay Jesus.
JUA 1:38 - Kaya't nilingon sila ni Jesus nang makitang  sumusunod sila at sinabi sa kanila, "Ano ang sadya n'yo? "At ang sagot nila sa Kanya, "Rabbi (sa ating wika, ang ibig sabihi'y Guro), saan po kayo nakatira?"
JUA 1:39 - "Halikayo, at tignan n'yo," sabi Niya sa kanila. Nagpunta nga sila at nakita kung saan Siya nakatira at doon sila namalagi kasama Niya nang araw na iyon. Mag a-alas kwatro na kasi ng hapon nang oras na iyon.
JUA 1:40 - Si Andres na kapatid ni Simon Pedro ang isa sa dalawa na nakarinig mula kay Juan at sumunod sa Kanya.
JUA 1:41 - Inuna nitong hanapin ang sarili niyang kapatid na si Simon at sinabi sa kanya, "Natagpuan na namin ang Mesias!" na ang ibig sabihin sa ating wika, 'Ang Kristo'.
JUA 1:42 - At siya'y dinala niya papalapit kay Jesus. Pero tiningnan siya ni Jesus at sinabi, "Ikaw si Simon na lalaking anak ni Jona. Tatawagin kang Cefas" (sa ating wika ang ibig sabihin ay bato)
JUA 1:43 - Sumunod na araw, nagpasya si Jesus na umalis papunta ng Galilea. Kaya't nakita Niya si Felipe at sabi Niya dito, "Sumunod ka sa akin."
JUA 1:44 - At itong si Felipe, gaya ni Andres at Pedro, ay mula sa lungsod ng Bethsaida.
JUA 1:45 - Natagpuan ni Felipe si Nataniel at sinabi sa kanya, "Natagpuan namin Siya na isinulat ni Moises na nakapaloob sa Kautusan at ng mga propeta - si Jesus na taga Nazaret, ang lalaking anak ni Jose."
JUA 1:46 - At sinabi ni Nataniel sa kanya, "Mayroon bang mabuting bagay na pwedeng manggaling sa Nazaret?" Sabi ni Felipe sa kanya, "Halika, at tignan mo."
JUA 1:47 - Nakita ni Jesus si Nataniel na dumarating palapit sa Kanya at nagsalita tungkol dito, "Tignan n'yo, ito ang totoong Israelita, na kung saan ay walang pandaraya!"
JUA 1:48 - Sabi ni Nataniel sa Kanya, "Paano po Ninyo ako nakilala?" Sumagot si Jesus at sinabi sa kanya, "Nakita kita habang nasa ilalim ka pa ng puno ng igos bago ka tawagin ni Felipe."
JUA 1:49 - Sumagot si Nataniel at sinabi sa Kanya, "Guro, Kayo po ang Anak ng Diyos; Kayo po ang Hari ng Israel."
JUA 1:50 - Sumagot si Jesus at sinabi sa kanya. "Nananalig ka ba dahil sinabi ko sa 'yong nakita kita sa ilalim ng puno ng igos? Makakakita ka pa ng mga mas matitinding bagay kaysa rito."
JUA 1:51 - At sinabi pa Niya dito, "Totoong totoo ang sinasabi ko sa'yo, mula ngayon makikita n'yo ang langit na nakabukas at ang mga anghel ng Diyos na umaakyat at bumababa sa ibabaw ng Anak ng Tao."
JUA 2:1 - At nang ikatlong araw may kasalang ginanap sa Cana sa Galilea at ang ina ni Jesus ay kasama roon.
JUA 2:2 - Bukod pa rito, si Jesus at ang Kanyang mga alagad ay naimbitahan na pumunta rin sa kasalan.
JUA 2:3 - Pero nang maubos na ang katas ng ubas, sinabi ng ina ni Jesus sa Kanya, "Wala na silang katas ng ubas."
JUA 2:4 - Sinabi ni Jesus sa kanya, "Ginang, ano naman po ito sa inyo at sa Akin? Di pa dumarating ang hinihintay Kong pagkakataon.
JUA 2:5 - Sinabi ng Kanyang ina sa mga nagsisilbi doon, "Kung ano man ang sabihin Niya sa inyo, gawin n'yo."
JUA 2:6 - At mayroon doong nakatabing anim na tapayang bato para sa paglilinis ng mga Judio. Naglalaman ito ng dalawa o tatlong baldeng tubig kada isa.
JUA 2:7 - Sinabi sa kanila ni Jesus, "Punuin n'yo ng tubig ang mga tapayan." At nilagyan nga nila ang mga ito hanggang sa mapuno.
JUA 2:8 - At sabi pa Niya sa kanila, "Sumalok kayo ngayon at dalhin n'yo sa namamahala ng handaan." At dinala nga nila doon.
JUA 2:9 - At nang matikman ng namamahala sa handaan ang tubig na naging katas ng ubas, (di kasi nito alam kung saan ito galing pero alam ng mga nagsisilbi na sumalok ng tubig), tinawag ng namamahala sa handaan ang lalaking bagong kasal.
JUA 2:10 - At sinabi dito, "Karaniwan, hinahain muna ang pinakamasarap na katas ng ubas at pag nakainom na ang lahat ay pagkatapos, yung hindi na masyado. Pero kayo iba, hinanda n'yo pa rin 'tong masarap na katas ng ubas hanggang ngayon!"
JUA 2:11 - Ito ang simula ng mga himalang ginawa ni Jesus, sa Cana ng Galilea, kung saan ay pinakita Niya ang Kanyang kaluwalhatian; at ang kanyang mga alagad ay mas nagtiwala sa Kanya.
JUA 2:12 - Pagtapos nito ay bumaba Siya patungong Capernaum, Siya at ang Kanyang ina, at ang Kanyang mga kapatid, at ang Kanyang mga alagad. Pero nanatili sila roon ng ilang araw lang.
JUA 2:13 - Nang papalapit na ang Paskua ng mga Judio, umakyat din si Jesus sa Jerusalem,
JUA 2:14 - at sa loob ng templo ay may natagpuan Siyang mga nagtitinda ng mga baka, mga tupa, at mga kalapati, pati na ang mga nakaupong tagapamalit ng pera.
JUA 2:15 - At pagtapos Niyang gumawa ng latigong mula sa maliliit na lubid, silang lahat ay pinagtabuyan Niya mula sa templo, pati na ang kanilang mga tupa at kanilang mga baka, at ibinuhos Niya ang pera ng mga tagapamalit nito, at saka pinagtataob ang kanilang mga lamesa.
JUA 2:16 - Sabay sabi Niya sa mga nagtitinda ng mga kalapati, "Ilabas n'yo mula sa lugar na ito ang mga bagay na 'yan! Huwag n'yong gawing pamilihang bayan ang tahanan ng Ama Ko!"
JUA 2:17 - At naalala ng mga alagad Niya na naisulat ito, "Ang pagmamahal ko dito sa Iyong tahanan ang siyang lumamon sa Akin."
JUA 2:18 - Kaya't sumagot ang mga Judio at sinabi sa Kanya, "Anong senyales ang ipapakita Mo sa amin upang patunayan na may karapatan Kang gawin ang mga bagay na ito?"
JUA 2:19 - Sumagot si Jesus at sinabi sa kanila, "Gibain n'yo ang templong ito at itatayo ko 'tong muli sa loob ng tatlong araw."
JUA 2:20 - Kaya't sumagot ang mga Judio. "Inabot ng 46 na taon ang pagpapatayo ng templong ito at itatayo mo lang ito sa loob ng tatlong araw?"
JUA 2:21 - Ngunit ang binabanggit Niya ay patungkol sa templo ng Kanyang katawan.
JUA 2:22 - Kaya't nang bumgangon Siya mula sa mga patay, naalala ng mga alagad Niya na sinabi Niya ito sa kanila at sila'y nagtiwala sa Kasulatan at sa salita na sinabi ni Jesus.
JUA 2:23 - At nang Siya ay nandoon sa Jerusalem, sa gitna ng Paskua, sa araw ng Pista, maraming nagtiwala dito sa Kanyang pangalan nang makita nila ang mga himala na Kanyang ginagawa.
JUA 2:24 - Ngunit di ipinagkatiwala ni Jesus ang Kanyang sarili sa kanila dahil kilala Niya ang lahat ng tao.
JUA 2:25 - At hindi kinailangan na may magpakilala pa tungkol sa kanino mang tao, dahil alam Niya ang nasa kalooban ng tao.
JUA 3:1 - Ngayon, may isang taong mula sa mga Pariseo, ang pangalan niya'y Nicodemo - isang kilalang lider ng mga Judio.
JUA 3:2 - Isang gabi pumunta siya para makipagkita kay Jesus at sinabi sa Kanya, "Guro, alam po namin na mangangaral Kayo na dumating mula sa Diyos dahil wala pong kayang gumawa nitong mga himala na ginagawa N'yo, kung hindi ang Diyos ang naging kasama Niya."
JUA 3:3 - Sumagot si Jesus at sinabi sa kanya, "Totoong totoo ang sasabihin Ko sa'yo, kung hindi maisilang muli ang sinuman, hindi niya kayang maranasan ang Kaharian ng Diyos."
JUA 3:4 - Sinabi ni Nicodemo sa Kanya, "Paano po kakayanin na isilang ang isang tao kung siya'y may edad na? Hindi niya kayang pumasok ng ikalawang beses sa loob ng sinapupunan ng nanay niya at maisilang pagkatapos."
JUA 3:5 - Sumagot si Jesus, "Totoong totoo ang sasabihin Ko sa'yo, kung hindi maisilang ang sinuman sa pamamagitan ng tubig at ng Espiritu, hindi niya kayang pumasok sa loob ng Kaharian ng Diyos.
JUA 3:6 - Ang isinisilang sa pamamagitan ng laman ay laman, at ang isinisilang sa pamamagitan ng Espiritu ay espiritu.
JUA 3:7 - Huwag kang magtaka na sinabi Ko sa'yo, "Kailangan kayong maisilang muli.
JUA 3:8 - Umiihip ang hangin saan man nito gusto, at naririnig mo ang huni nito, pero di mo kita kung saan ito nanggagaling at saan ito papunta. Ganoon din ang bawat isa na isinisilang sa pamamagitan ng Espiritu."
JUA 3:9 - Sumagot si Nicodemo at sinabi sa Kanya, "Sa anong paraan po pwedeng mangyari ang mga bagay na ito?"
JUA 3:10 - Sumagot si Jesus at sinabi sa kanya, "Ikaw itong mangangaral ng Israel at hindi mo alam ang mga bagay na ito?"
JUA 3:11 - Totoong totoo ang sasabihin Ko sa'yo, nalalaman namin ang bagay na sinasabi namin at nagpapatotoo kami sa mga nakita namin; pero sa kabila nito hindi pa rin n'yo tanggap ang patotoo namin.
JUA 3:12 - Kung nagsabi Ako sa'yo ng mga bagay patungkol sa mundong ito at hindi kayo makapaniwala, paano ka pa maniniwala kung magbanggit Ako sa'yo ng mga bagay patungkol sa langit?
JUA 3:13 - At wala pang naka akyat papunta sa langit kung hindi sa Kanya na bumaba mula sa langit - ang Anak ng Tao na nananahan sa langit.
JUA 3:14 - At kung paano itinaas ni Moises ang ahas sa gitna ng ilang, gayun din naman dapat na maitaas ang Anak ng Tao,
JUA 3:15 - para lahat ng magtiwala sa Kanya ay hindi masawi kundi magkaroon ng buhay na di magwawakas.
JUA 3:16 - Dahil sa ganitong paraan minahal ng Diyos ang buong mundo, na nagawa Niyang ibigay ang Kanyang kaisa-isang isinilang na Anak, upang ang lahat ng magtiwala sa Kanya ay di na masawi kundi magkaroon ng buhay na di magwawakas.
JUA 3:17 - Dahil di pinadala ng Diyos ang kanyang Anak dito sa daigdig upang hatulang maparusahan ang mundo kundi upang maligtas ang mundo sa pamamagitan Niya.
JUA 3:18 - Ang nagtitiwala sa Kanya ay di na hahatulang maparusahan, ngunit ang di nagtitiwala ay hinatulan nang maparusahan dahil hindi siya nagtiwala sa pangalan ng kaisa-isang isinilang na Anak ng Diyos.
JUA 3:19 - At ito ang naging hatol: yamang dumating ang Liwanag sa ibabaw ng lupa, lalo rin namang minahal ng tao ang kadiliman kaysa ang kaliwanagan dahil naging masama ang kanilang mga gawa.
JUA 3:20 - Dahil bawat isa na gumagawa ng masama ay namumuhi sa liwanag at hindi siya pupunta palapit sa liwanag para di mapulaan ang kanyang mga gawa.
JUA 3:21 - Pero ang namumuhay sa katotohanan ay nagpupunta palapit sa liwanag para makita ng lahat ang kanyang mga ginagawa, na ang mga ito'y nagawa sa tulong ng Diyos."
JUA 3:22 - Pagtapos ng mga bagay na ito, si Jesus at ang kanyang mga alagad ay nagpunta sa loob ng bayan ng Judea, at doo'y nanatiling kasama nila, pati sa paglulublob.
JUA 3:23 - At ganoon din naman, naglulublob si Juan sa gitna ng Aenon malapit sa Salim, dahil noon ay maraming tubig doon. Kaya't nagpuntahan sila roon at nagpalublob.
JUA 3:24 - dahil hindi pa noon napapatapon sa loob ng bilangguan si Juan.
JUA 3:25 - Kaya't nagkaroon ng debate mula sa mga alagad ni Juan kasama ang ilang mga Judio tungkol sa usapin ng tradisyon sa paglilinis.
JUA 3:26 - Kaya't nagpunta sila kay Juan at sinabi sa kanya, "Rabbi, yung naging tagasunod po ninyo sa kabilang ibayo ng Jordan na inyong ipinatotoo - tignan n'yo, Siya na po ay naglulublob at ang lahat po'y nagpupunta na sa Kanya."
JUA 3:27 - Sumagot si Juan at sinabi, "Hindi maaaring tanggapin ng tao ang anumang bagay, kung hindi ito ipagkaloob sa kanya mula sa langit.
JUA 3:28 - Kayo mismo ang makapagpapatunay sa akin na sinabi ko, 'Hindi ako ang Kristo, pero ganoon pa man, ako'y pinadala bago Siya.'
JUA 3:29 - Ang lalaking ikakasal ang siyang may-ari ng babaing ikakasal. Pero ang kaibigan ng lalaking ikakasal na nagiintay at nakikinig sa kanya ay masayang nagdiriwang dahil sa boses ng lalaking ikakasal. Kaya't kumpleto na itong saya na mayroon ako ngayon.
JUA 3:30 - Kailangan Niyang dumami; pero ako nama'y, mawalan.
JUA 3:31 - Siya na dumating mula sa itaas ay dakila sa lahat. Siya na nanggaling sa daigdig ay sa daigdig nanggaling, at nagsasalita ng mga patungkol sa daigdig. Ang dumating mula sa langit ay dakila sa lahat,
JUA 3:32 - kaya't kung ano ang Kanyang nakita at narinig, ito ang Kanyang pinatototohanan, pero walang tumatanggap ng Kanyang testimoniya
JUA 3:33 - Ang siyang tumanggap sa Kanyang testimoniya ay nagpatunay na ang Diyos ay tapat.
JUA 3:34 - Dahil ang pinadala ng Diyos ay nagsasalita ng mga salita ng Diyos, kaya naman walang sukat na pinagbabatayan ang Espiritung bigay ng Diyos.
JUA 3:35 - Minamahal ng Ama ang Anak at iniatang sa Kanyang kamay ang lahat ng bagay.
JUA 3:36 - Ang nagtitiwala dito sa Anak ay may buhay na di magwawakas, ngunit ang hindi nagtitiwala sa Anak ay di makakaranas ng buhay. Sa kabila nito, ang galit ng Diyos ay nananatili sa kanya.
JUA 4:1 - Kaya't nang malaman ng Panginoon kung paano nabalitaan ng mga Pariseo na nagbubunga at naglulublob ng mas maraming tagasunod si Jesus kaysa kay Juan,
JUA 4:2 - (bagamat hindi si Jesus mismo ang naglulublob kundi ang mga alagad Niya.)
JUA 4:3 - umalis Siya sa Judea at nagpunta uli doon sa Galilea.
JUA 4:4 - Pero para makapunta roon, dapat Siyang dumaan sa gitna ng Samaria.
JUA 4:5 - Kaya't Siya'y nakarating sa lungsod ng Samaria na kung tawagin ay Sicar na malapit sa lupain na ibinigay ni Jacob kay Jose na kanyang anak.
JUA 4:6 - At nandoon ang bukal ni Jacob. Kaya't si Jesus, nang mapagod mula sa paglalakbay, ay naupo gaya ng iba sa tabi ng bukal. Magtatanghaliang tapat na nang oras na iyon.
JUA 4:7 - May dumating na isang babaing mula sa Samaria, para mag-igib ng tubig. Sinabi ni Jesus sa kanya, "Bigyan mo nga Ako ng maiinom."
JUA 4:8 - (Ang Kanyang mga alagad ay umalis kasi papunta sa loob ng lungsod para bumili ng pagkain.)
JUA 4:9 - Kaya't sabi sa Kanya nitong babaing Samaritanang ito, "Paanong nangyari na Ikaw na isang Judio ay humihingi sa akin na isang babaing Samaritana ng maiinom?" (Sapagkat hindi nakikisalamuha ang mga Judio sa mga Samaritano.)
JUA 4:10 - Sumagot si Jesus at sinabi sa kanya, "Kung alam mo lang ang regalo ng Diyos at kung Sino ito na nagsasabi sa'yo, "Bigyan mo nga Ako ng maiinom," baka ikaw pa ang humingi sa Kanya at Siya pa ang magbigay sa'yo ng tubig na nagbibigay-buhay.
JUA 4:11 - Sabi sa Kanya ng babae, "Ginoo, wala po Kayong pansalok at ang balon ay malalim. Kaya saan po Ninyo kukunin iyang tubig na nagbibigay-buhay?"
JUA 4:12 - Sa palagay ko, hindi Kayo mas dakila kaysa sa aming amang si Jacob na nagbigay sa amin nitong balon at siya ring uminom mula rito pati na ang kanyang mga anak, at ang kanyang mga hayop.
JUA 4:13 - Sumagot si Jesus at sinabi sa kanya, "Lahat ng umiinom galing sa tubig na ito ay muling mauuhaw,
JUA 4:14 - ngunit ang sinumang makainom galing sa tubig na Aking ibibigay sa kanya ay hinding-hindi mauuhaw hanggang sa magpa kailan man. Bukod pa rito, ang tubig na ibibigay Ko sa kanya ay magiging bukal ng tubig sa kanyang kalooban na mag-uumapaw sa buhay na di magwawakas.
JUA 4:15 - Sabi ng babae sa Kanya, "Ginoo, ibigay N'yo po sa akin itong tubig na ito para di nako mauhaw ni pumunta pa rito para mag-igib."
JUA 4:16 - Sinabi ni Jesus sa kanya, "Umuwi ka, tawagin mo ang asawa mo, at pagtapos ay bumalik ka dito."
JUA 4:17 - Sumagot ang babae at sinabi, "Wala po akong asawa," Sinabi ni Jesus sa kanya, "Tama ang sinabi mong, 'Wala akong asawa.'
JUA 4:18 - dahil nagkaroon ka na ng limang asawa at ang kinakasama mo ngayon ay hindi mo asawa. Totoo nga itong sinabi mo.
JUA 4:19 - Sinabi sa Kanya ng babae, "Ginoo, sa tingin ko ay isa Kayong propeta!
JUA 4:20 - Ang mga ama nami'y sumamba dito sa bundok na ito pero sinasabi n'yo na ang lugar na dapat sambahan ay sa Jerusalem.
JUA 4:21 - Sinabi ni Jesus sa kanya, "Maniwala ka sa Akin, Ginang, darating ang oras kung kailan di n'yo na sasambahin ang Ama sa gitna ng bundok na ito o sa Jerusalem.
JUA 4:22 - Sumasamba kayo sa di ninyo kilala; kilala namin ang aming sinasamba dahil ang kaligtasan ay nagmula sa mga Judio.
JUA 4:23 - Pero parating na ang oras, at ngayon na'yon, kung kailan ang mga totoong mananamba ay sasambahin ang Ama sa espiritu at katotohanan, dahil naghahanap din ang Ama ng mga tulad nito na sumasamba sa Kanya.
JUA 4:24 - Ang Diyos ay Espiritu at ang mga sumasamba sa Kanya ay dapat sumamba sa espiritu at katotohanan."
JUA 4:25 - Sinabi ng babae sa Kanya, "Alam ko na ang Mesias (na tinatawag na Kristo) ay darating. Pag dumating na Siya, ituturo Niya sa atin ang lahat ng bagay."
JUA 4:26 - Sinabi ni Jesus sa kanya, "Ako na nagsasalita sa'yo ang Siya mong tinutukoy."
JUA 4:27 - At sa sandaling iyon ay dumating ang mga alagad Niya at nagtaka na nakikipag-usap Siya sa babaing iyon. Pero walang nagsabi, "Ano po ba ang hinahanap N'yo?" o, "Bakit po Kayo nakikipag-usap sa kanya?"
JUA 4:28 - Pagtapos, iniwan ng babae ang kanyang lalagyan ng tubig, at pumunta sa loob ng lungsod sabay sinabi sa mga tao doon,
JUA 4:29 - Halikayo, kilalanin n'yo 'tong Lalaki na nagsabi sa akin lahat - anuman ang nagawa ko! Ito na kaya ang Kristo?
JUA 4:30 - Kaya't nagpunta sila sa labas ng lungsod at nagsilapit sa Kanya.
JUA 4:31 - Pero sa gitna ng mga pangyayaring ito, nakiusap ang mga alagad sa Kanya at sinabi, "Guro, kain na po!"
JUA 4:32 - Pero sinabi Niya sa kanila, "May pagkain Akong kinakain na hindi n'yo alam."
JUA 4:33 - Kaya't sinabi ng mga alagad sa isa't isa, "Hindi ba't wala namang nagdala sa Kanya ng makakain?"
JUA 4:34 - Sinabi ni Jesus sa kanila, "Ang Aking pagkain ay ang gawin Ko ang kagustuhan ng nagpadala sa Akin at tapusin ang Kanyang trabaho."
JUA 4:35 - Di ba sinasabi n'yo na, "May apat na buwan pa at parating na ang anihan." Sinasabi ko sa inyo, tignan n'yo, buksan n'yo ang inyong mga mata at pagmasdan ang mga bukid, dahil hinog na ang mga ito at pwede nang anihin.
JUA 4:36 - Kaya't ang gumagapas ay tumatanggap ng sweldo at nagtitipon ng bunga patungong buhay na di magwawakas, at upang ang nagtatanim at ang gumagapas ay magkasamang magdiwang.
JUA 4:37 - Dahil dito ang isang kasabihang ito ay totoo na, 'Iba ang siyang nagtatanim at iba naman ang gumagapas.'
JUA 4:38 - Pinadala Ko kayo upang gapasin ang hindi n'yo pinagpaguran. Iba ang nagpagod at kayo nama'y nakisali dito sa kanilang pinaghirapan."
JUA 4:39 - Pero marami sa mga Samaritano mula sa lungsod na iyon ang nagtiwala sa Kanya dahil sa salita ng babaing nagpatotoo ng ganito, "Sinabi Niya sa akin lahat, anumang nagawa ko!"
JUA 4:40 - Kaya nang maglapitan sa Kanya ang mga Samaritano, nakiusap silang manatili muna Siya kasama nila, at nanatili nga Siya roon ng dalawang araw.
JUA 4:41 - At dahil sa Kanyang mga salita mas marami pa ang nanampalataya.
JUA 4:42 - At bukod pa rito sinabi nila sa babae, "Hindi lang kami naniniwala sa pamamagitan ng kuwento mo; dahil kami mismo ay nakarinig at naunawaan na ito na nga ang totoong Tagapagligtas ng buong mundo, ang Kristo.
JUA 4:43 - Pero pagtapos ng dalawang araw ay umalis na Siya roon at nagpunta papasok ng Galilea.
JUA 4:44 - Dahil nagpatotoo na mismo si Jesus na ang isang propeta ay walang karangalang tinatanggap sa kanyang sariling lalawigan.
JUA 4:45 - Kaya't nang dumating Siya sa loob ng Galilea, pinaunlakan Siya ng mga Galilenyo dahil nakita nila ang lahat ng Kanyang ginawa sa Jerusalem sa kalagitnaan ng pista. Nagpunta rin kasi sila sa pistang iyon.
JUA 4:46 - Kaya't muling nagpunta si Jesus doon sa Cana ng Galilea kung saan ginawa Niyang katas ng ubas ang tubig. At doo'y may isang opisyal ng gobyerno na ang lalaking anak na nasa Capernaum ay may karamdaman.
JUA 4:47 - Nang marinig niya na si Jesus ay dumarating mula sa Judea papasok sa Galilea, nagpunta ito sa Kanya at nakiusap na Siya'y bumaba at pagalingin ang kanyang lalaking anak dahil sa malapit na itong mamatay.
JUA 4:48 - Kaya't sinabi ni Jesus sa kanya, "Kung hindi kayo makakita ng mga himala at kamangha-manghang gawa, hinding-hindi talaga kayo magtitiwala."
JUA 4:49 - Sinabi ng opisyal sa Kanya, "Panginoon, baba na po tayo bago pa mamatay ang anak ko!"
JUA 4:50 - Sinabi sa kanya ni Jesus, "Umuwi ka na. Buhay ang anak mo." At nagtiwala ang taong ito sa salita na sinabi sa kanya ni Jesus at umalis.
JUA 4:51 - Pero habang siya'y pababa na, sinalubong siya ng kanyang mga kasambahay para magbalita at ganito ang sabi, "Buhay na buhay na po ang anak n'yo!"
JUA 4:52 - Kaya't inalam niya mula sa kanila sa kung ano ang oras nagsimula siyang bumuti ang kalagayan, at ganito ang sabi sa kanya, "Nawala po ang lagnat niya kahapon ng ala una."
JUA 4:53 - Kaya't natukoy ng ama na iyon nga ang oras kung kailan sinabi ni Jesus ang ganito sa kanya, "Buhay ang anak mo." Kaya't siya'y nanampalataya, siya mismo at ang kanyang buong pamilya.
JUA 4:54 - Ito ang pangalawang ulit na himalang ginawa ni Jesus pagkagaling mula sa Judea papunta ng Galilea.
JUA 5:1 - Pagtapos ng mga nito ay may isa pang pista ng mga Judio. Kaya't umakyat si Jesus sa Jerusalem.
JUA 5:2 - At may isang paliguan sa loob ng Jerusalem malapit sa Bilihan ng mga Tupa, na tinatawag na Bethesda sa Hebreo. Mayroon itong limang posteng may bubungan.
JUA 5:3 - Sa loob ng mga ito ay nakaratay ang napakaraming taong may kapansanan, mga bulag, mga pilay at mga lumpo. Naghihintay silang lahat sa paggalaw ng tubig,
JUA 5:4 - dahil may anghel na bumababa sa loob ng paliguan sa takdang panahon at ginagalaw ang tubig. Para ang maunang lumusong pagtapos ng paggalaw ng tubig ay maging magaling sa anumang karamdamang taglay nito.
JUA 5:5 - At may isang tao doon na 38 taon nang may dinadalang karamdaman at di makatayo.
JUA 5:6 - Nang makita siya ni Jesus na nakaratay doon at nalaman na matagal na panahon na siyang nasa ganitong kalagayan, sinabi Niya rito, "Gusto mo bang gumaling?"
JUA 5:7 - Sinagot Siya ng may sakit, "Ginoo, wala po akong katulong na maglagay sa akin sa tabi ng paliguang ito pagka ginalaw na po ang tubig. Papalapit palang ako, may nauuna na po sa aking bumaba doon."
JUA 5:8 - Sinabi ni Jesus sa kanya, "Bumangon ka; buhatin mo ang banig mo at maglakad ka."
JUA 5:9 - At biglang naging malusog ang taong ito; kaya't binuhat ang banig n'ya at naglakad. Pero ang araw na iyon ay Pamamahinga.
JUA 5:10 - kaya't sinabi ng mga Judio sa taong pinagaling, "Pamamahinga ngayon di ba? Bawal kang magbitbit ng banig!"
JUA 5:11 - Sinagot niya sila, "Ang nagbalik po ng kalusugan ko ang Siyang nagsabi sa aking, 'Buhatin mo ang banig mo at maglakad.'
JUA 5:12 - Kaya't tinanong nila siya, "Sino ba 'tong tao na nagsabi sa'yo, 'Buhatin mo ang banig mo at maglakad?'
JUA 5:13 - Pero hindi nakilala ng pinagaling kung sino iyon. Ito'y dahil mabilis na nakapuslit si Jesus sa gitna ng makapal na tao sa lugar na iyon.
JUA 5:14 - Pagtapos ng mga ito, natagpuan siya ni Jesus sa loob ng templo at sinabi sa kanya, "Kita mo, magaling kana. Tumigil ka na sa pagkakasala kundi baka may mas malalang mangyari pa sa iyo!"
JUA 5:15 - Umalis ang lalaki at sinabi sa mga Judio na si Jesus ang Siyang nagbalik ng kalusugan niya.
JUA 5:16 - At dahil dito, inusig si Jesus ng mga pinunong Judio at naghanap sila ng paraan na patayin Siya, dahil ginagawa Niya ang mga bagay na ito sa araw ng Pamamahinga.
JUA 5:17 - Pero sumagot si Jesus sa kanila, "Ang Ama Ko ay patuloy na gumagawa hanggang ngayon, kaya Ako din dapat ay gumagawa.
JUA 5:18 - Kaya naman, dahil dito lalong tumindi ang hangarin ng mga pinunong Judio na patayin Siya; dahil sa isip nila'y hindi lang Siya lumalabag sa araw ng Pamamahinga, kundi ay tinatawag pa Niyang Ama ang Diyos, kung ganoon ay itinuturing ang Kanyang sarili na kapantay ng Diyos!
JUA 5:19 - Kaya't sumagot si Jesus at sinabi sa kanila, "Sasabihin Ko sa inyo ang totoong-totoo, walang kayang gawin ang Anak sa Kanyang sarili. Wala. Kung hindi may makita Siyang ginagawa ang Ama, dahil anuman ang ginagawa Niya, ang mga ito ay parehas ding ginagawa ng Anak.
JUA 5:20 - Dahil mahal ng Ama ang Anak, at pinapakita sa Kanya ang lahat ng Kanyang ginagawa. At ipapakita pa Niya sa Kanya ang mga himalang higit pang dakila kaysa sa mga ito para mamangha kayo.
JUA 5:21 - Dahil kung paano ang Ama ay nagbabangon at nagbibigay buhay sa mga patay, gayon din naman ang Anak ay nagbibigay-buhay sa sinumang maibigan Niya.
JUA 5:22 - Hindi na kasi humahatol kanino man ang Ama, kundi ipinagkatiwala na Niya ang lahat ng paghahatol sa Anak,
JUA 5:23 - upang ang lahat ng tao ay igalang ang Anak kung paano ginagalang nila ang Ama. Ang hindi gumagalang sa Anak ay di gumagalang sa Ama na nagpadala sa Kanya.
JUA 5:24 - Sasabihin ko sa Inyo ang totoong-totoo, siya na nakikinig ng salita Ko, at nagtitiwala sa Kanya na nagpadala sa Akin ay may buhay na di magwawakas. At hindi na magdadanas ng hatol na parusa kundi nakatawid na siya mula sa kamatayan patungo sa Buhay.
JUA 5:25 - Sasabihin ko sa inyo ang totoong-totoo, darating ang oras at ngayon na 'yon, na ang mga patay ay maririnig ang tinig ng Anak ng Diyos at ang mga nakapakinig ay mabubuhay.
JUA 5:26 - Dahil kung paano ang Ama ay may taglay na Buhay sa Kanyang sarili, gayon din naman ipinagkaloob Niya sa Anak na magtaglay ng Buhay sa Kanyang sarili.
JUA 5:27 - at binigyan din Siya ng kapangyarihang magbitaw ng hatol dahil Siya ang Anak ng Tao.
JUA 5:28 - Huwag kayong mamangha sa bagay na ito dahil darating ang oras na ang lahat ng mga nasa loob ng mga libingan ay maririnig ang Kanyang tinig
JUA 5:29 - at magsisilabasan - ang mga gumawa ng mabuti ay babangon muli patungo sa Buhay, at ang mga gumawa ng masama ay babangon muli papunta sa kaparusahan.
JUA 5:30 - Wala Akong kakayahang gumawa mula sa Aking sarili. Wala. Humahatol Ako ayon sa Aking naririnig, at ang paghatol Kong ito ay matuwid, dahil hindi Ko hangad na gawin ang siyang kagustuhan Ko, kundi ang kagustuhan ng Ama na nagpadala sa Akin.
JUA 5:31 - Kung Ako'y nagpapatotoo patungkol sa Aking sarili, ang testimonya Ko ay hindi magiging totoo.
JUA 5:32 - May isa pa na nagpapatotoo patungkol sa Akin at alam ko na ang ebidensya na inilalahad niya patungkol sa Akin ay totoo.
JUA 5:33 - Nagpadala kayo ng mga mensahero kay Juan at nilahad niya ang katotohanan.
JUA 5:34 - Hindi dahil sa tumatanggap Ako ng testimoniya galing sa tao, kundi sinasabi Ko ang mga bagay na ito para maligtas kayo.
JUA 5:35 - Siya noon ang nagaapoy at nagliliwanag na lampara. At nagustuhan n'yo sa maigsing panahon ang kasiyahang binibigay ng kanyang liwanag.
JUA 5:36 - Pero may patotoo Ako na mas matindi pa kay Juan. Dahil ang gawain na ibinigay sa Akin ng Ama para tapusin, ang trabaho na ginagawa Ko, ang siyang nagpapatotoo patungkol sa Akin na pinadala Ako ng Ama.
JUA 5:37 - At ang Ama na nagpadala sa Akin ang mismong nagpapatotoo patungkol sa Akin. Hindi nyo pa narinig ang Kanyang tinig ni minsan, o nakita ang Kanyang itsura,
JUA 5:38 - at ang salita Niya na pinanghahawakan n'yo ay di nananatili sa puso n'yo, dahil hindi kayo nagtitiwala sa Kanya na pinadala Niya.
JUA 5:39 - Pinag-aaralan nyo ng maigi ang Kasulatan dahil sa tingin nyo sa pamamagitan ng mga ito'y magkakaroon kayo ng buhay na di magwawakas. Pero sila pa nga ang mga nagpapatotoo tungkol sa Akin,
JUA 5:40 - Sa kabila nito'y wala kayong kagustuhang lumapit sa Akin para magkaroon kayo ng Buhay.
JUA 5:41 - Hindi ko tinatanggap ang karangalang nanggagaling sa tao.
JUA 5:42 - Ngunit kilala ko kayo. Alam ko na hindi matatagpuan ang pag-ibig ng Diyos sa inyong mga sarili.
JUA 5:43 - Naparito ako na dala ang pangalan ng aking Ama ngunit hindi n'yo ako tinanggap; kung may isang darating na dala ang kanyang sariling pangalan, siya ay tatanggapin nyo.
JUA 5:44 - Paano n'yo kakayaning manampalataya, kung kayo'y tumatanggap ng parangal sa isa't isa, at hindi n'yo pinagsisikapan ang karangalan na nagmumula sa iisang Diyos lamang?
JUA 5:45 - Huwag nyong isipin na aakusahan Ko kayo sa harap ng Ama. Ang nag-aakusa laban sa inyo ay si Moises, kung saan kayo umaasa.
JUA 5:46 - Dahil kung nagtiwala kayo kay Moises, dapat sana'y nagtiwala din kayo sa Akin, dahil nagsulat siya patungkol sa Akin.
JUA 5:47 - Pero kung hindi kayo nagtitiwala sa kanyang sinulat, paano kayo magtitiwala sa Aking mga salita?
JUA 6:1 - Pagtapos ng mga bagay na ito, tumawid si Jesus sa kabilang ibayo ng karagatan ng Galilea (o Dagat ng Tiberias),
JUA 6:2 - at dumagsa ang napakaraming tao kung saan Siya nandoon, dahil nakita nila ang mga himala na ginawa Niya sa mga may sakit.
JUA 6:3 - Kaya't umakyat si Jesus papunta ng bundok at doon naupo kasama ng kanyang mga alagad.
JUA 6:4 - At nalalapit na ang Pista ng Paskua ng mga Judio.
JUA 6:5 - Kaya't ng mapatingin si Jesus sa malayo at nakita ang napakaraming taong papalapit sa Kanya, sinabi Niya dito kay Felipe, "Saan tayo bibili ng tinapay para makakain ang mga ito?"
JUA 6:6 - Pero sinabi Niya ito para lang subukin siya dahil alam na Niya ang dapat niyang gawin.
JUA 6:7 - Sinagot Siya ni Felipe, "200 denaryong halagang tinapay ay di kakasya sa kanila para ang bawat isa sa kanila'y makatikim lang ng kahit kapiranggot!"
JUA 6:8 - Nagsalita sa Kanya ang isa mula sa Kanyang mga alagad, si Andres na kapatid ni Simon Pedro,
JUA 6:9 - May isang binatilyo dito na may dalang limang sebadang pandesal at dalawang maliliit na isda, pero paano pagkakasyahin ang mga ito sa ganito karaming tao?
JUA 6:10 - At sinabi ni Jesus, "Sikapin ninyong paupuin ang mga tao." At marami pang damo sa lugar na iyon, kaya't umupo ang mga kalalakihan, na ang bilang ay aabot sa limang libo.
JUA 6:11 - Kaya't kinuha ni Jesus ang mga pandesal at pagkatapos magpasalamat, ipinamahagi sa mga alagad, at ang mga alagad sa mga nakaupo. Ganoon din ang ginawa sa mga isda, at kumuha sila hangga't gusto nila.
JUA 6:12 - At nang mabusog na sila, sinabi Niya sa mga alagad Niya, "Tipunin n'yo ang mga pira-pirasong bahaging natira para wala ni isang masayang."
JUA 6:13 - Inipon nga nila ang mga ito at nakapuno ng 12 bayong ng mga pinagpira-pirasong bahagi mula sa limang pandesal na sebada, na tira ng mga nakakain.
JUA 6:14 - Kaya't nang makita ng mga tao ang tandang ginawa ni Jesus, ay sinabi nila, "Ito na ang totoong Propeta na dumating dito sa daigdig."
JUA 6:15 - Nang malaman ni Jesus na balak nilang lumapit at puwersahan Siyang kunin para gawin Siyang hari, umalis Siyang muli papunta ng bundok mag-isa.
JUA 6:16 - Pero sa pagsapit ng gabi, bumaba ang mga alagad Niya papunta sa dagat.
JUA 6:17 - At pagkasakay sa loob ng bangka, sila'y naglayag sa kabilang ibayo ng dagat papuntang Capernaum. Pero naging madilim na at hindi pa bumalik si Jesus sa kanila.
JUA 6:18 - At maligalig noon ang dagat dahil sa pag-ihip ng malakas na hangin.
JUA 6:19 - Kaya't nang makapagsagwan ng mga tatlo hanggang tatlo't kalahating milya, nakita nila si Jesus na naglalakad sa ibabaw ng dagat at malapit nang dumating sa bangka; Kaya't kinilabutan sila.
JUA 6:20 - Pero sinasabi Niya sa kanila, "Ako ito; huwag kayong matakot."
JUA 6:21 - Kaya't pumayag sila na tanggapin Siya sa loob ng bangka, at bigla na lang lumitaw ang bangka doon sa loob ng teritoryo na pupuntahan nila.
JUA 6:22 - Sumunod na araw, tinignan ng mga tao na nakatayo sa kabilang pampang ng dagat kung wala nang ibang maliit na bangka roon maliban sa isa na siyang sinakyan sa loob ng mga alagad Niya, dahil hindi na sumama si Jesus sa mga alagad Niya sa loob ng maliit na bangka, kundi ay mag-isa nang umalis ang mga alagad Niya ,
JUA 6:23 - (Pero may ibang nagdatingang maliliit na bangka mula sa Tiberias malapit sa lugar kung saan sila kumain ng tinapay matapos pasalamatan iyon ng Panginoon.)
JUA 6:24 - Kaya't nang makita ng mga tao na si Jesus ay wala doon  ni ang mga alagad Niya, sumakay rin sila sa loob ng mga bangka at nagpunta sa Capernaum para hanapin si Jesus.
JUA 6:25 - At nang matagpuan Siya sa kabilang ibayo ng dagat, sinabi nila sa Kanya, "Guro, kailan pa po kayo dumating dito?"
JUA 6:26 - Sinagot sila ni Jesus at sinabi, "Sasabihin ko sa inyo ang totoong-totoo, hinahanap n'yo Ako di dahil nakita n'yo ang mga tanda, kundi dahil nakakain kayo mula doon sa mga tinapay at nabusog.
JUA 6:27 - Huwag kayong magpakahirap sa pagkain na nasisira kundi para sa pagkain na tatagal hanggang sa buhay na di magwawakas, na ibibigay sa inyo ng Anak ng Tao, dahil ang Diyos na Ama ang nag-apruba sa Kanya.
JUA 6:28 - Kaya't sinabi nila sa Kanya, "Ano po'ng gagawin namin para mapagsikapang gawin ang mga ipinagagawa ng Diyos?"
JUA 6:29 - Sumagot si Jesus at sinabi sa kanila, "Ang pinagagawa ng Diyos ay ito: na kayo'y manalig sa Kanya na ipinadala Niya."
JUA 6:30 - Kaya't sinabi nila sa Kanya, "Ano namang tanda ang gagawin Mo na pag nakita namin ay manalig rin kami Sa'yo? Ano'ng nagagawa Mo?
JUA 6:31 - Kumain ng manna ang aming mga ama sa gitna ng ilang gaya ng naisulat, 'Binigay Niya sa kanila ang pagkaing mula sa langit para makakain.'
JUA 6:32 - Kaya't sinabi ni Jesus sa kanila, "Sasabihin ko sa inyo ang totoong-totoo, hindi si Moises ang nagbigay sa inyo ng pagkain mula sa langit, kundi ang Ama Ko ang nagbibigay sa inyo ng totoong pagkain mula sa langit.
JUA 6:33 - Dahil ang pagkain ng Diyos ay ang bumababa mula sa langit at nagbibigay ng Buhay sa mundo."
JUA 6:34 - Kaya't sinabi nila sa Kanya, "Panginoon, lagi N'yo po sa aming ibigay ang pagkaing ito."
JUA 6:35 - At sinabi ni Jesus sa kanila, "Ako ang pagkain ng Buhay. Ang lumalapit sa Akin ay hinding-hindi na magugutom, at ang nagtitiwala sa Akin ay hinding-hindi na kailanman mauuhaw.
JUA 6:36 - Ngunit sinabi Ko na sa inyo na kayo rin ay nakakita sa Akin pero di pa rin kayo nagtitiwala.
JUA 6:37 - Lahat ng binibigay sa Akin ng Ama ay lalapit sa Akin, at ang lumalapit sa Akin ay hinding-hindi Ko itataboy palayo.
JUA 6:38 - Dahil bumaba Ako mula sa langit di para gawin ang kagustuhan Kong ito, kundi ang kagustuhan ng nagpadala sa Akin.
JUA 6:39 - At ito ang kagustuhan ng Amang nagpadala sa Akin, na wala Akong masawi mula roon sa lahat ng pinagkaloob Niya sa Akin, kundi ibangon itong lahat pagdating ng huling araw.
JUA 6:40 - At ito ang kagustuhan ng nagpadala sa Akin, na bawat isa na tumitingin sa Anak, at magtiwala sa Kanya ay magkaroon ng buhay na di magwawakas, at ibabangon Ko siya sa huling araw."
JUA 6:41 - Kaya't nagbulung-bulungan ang mga Judio tungkol sa Kanya dahil sinabi Niya, "Ako ang pagkain na bumaba mula sa langit."
JUA 6:42 - At sinasabi, "Hindi ba ito 'yong si Jesus, ang lalaking anak ni Jose, na ang ama at ang ina'y kilala natin? Kaya't paano Niya sasabihin na, 'Bumaba Ako mula sa langit?'"
JUA 6:43 - Kaya't sumagot si Jesus at sinabi sa kanila."Huwag na kayong magbulung-bulungan sa isa't isa,"
JUA 6:44 - "Walang kayang lumapit sa Akin kung di akayin siya ng Ama na nagpadala sa Akin, at ibabangon Ko siya sa huling araw.
JUA 6:45 - Sa aklat ng mga Propeta ay naisulat: 'At lahat ay tuturuan ng Diyos.' Kaya't lahat ng nakapakinig mula sa Ama at natuto ay lumalapit sa Akin.
JUA 6:46 - Di dahil mayroon nang nakakita sa Ama. Wala. Ang Siyang mula sa Diyos - nakita Niya ang Ama.
JUA 6:47 - Totoong-totoo ang sasabihin ko sa inyo, ang nagtitiwala sa Akin ay may buhay na di magwawakas.
JUA 6:48 - Ako ang pagkain ng Buhay.
JUA 6:49 - Ang mga ama n'yo ay kumain ng manna sa gitna ng ilang at namatay.
JUA 6:50 - Ang pagkain na bumaba mula sa langit ay ito, na pag kinain ng sinuman ang mula rito ay totoong di na mamamatay.
JUA 6:51 - Ako ang pagkaing buhay na bumaba mula sa langit. Kung sinuman ang kumain mula sa pagkaing ito ay mabubuhay magpakailanman. At ang pagkain din naman na ibibigay Ko ay ang laman Ko, na Aking ibibigay para sa Buhay ng buong mundo.
JUA 6:52 - Kaya't ang mga Judio'y nagsimulang magtalu-talo sa isa't isa at sinabi, "Paano ibibigay ng lalaking ito ang Kanyang laman sa atin para makain?"
JUA 6:53 - Sinabi ni Jesus sa kanila, "Sasabihin ko sa inyo ang totoo, maliban sa kainin n'yo ang laman ng Anak ng Tao at inumin ang Kanyang dugo, wala kayong Buhay sa inyong mga sarili.
JUA 6:54 - Sinumang kumakain ng Aking laman at umiinom ng aking dugo ay may buhay na di magwawakas, at ibabangon ko siyang muli sa huling araw.
JUA 6:55 - Dahil ang aking laman ay tunay na pagkain at ang aking dugo ay tunay na inumin.
JUA 6:56 - Ang siyang kumakain ng Aking laman at umiinom ng aking dugo ay nananahan sa Akin at Ako naman sa kanya.
JUA 6:57 - Kung paanong Ako'y pinadala ng Amang buhay, at Ako'y nabubuhay  dahil sa Ama, gayun din naman ang siyang kumakain sa Akin ay mabubuhay dahil sa Akin.
JUA 6:58 - Ito ang pagkaing bumaba mula sa langit. Hindi tulad sa pagkain ng manna ng inyong mga amang nangamatay, ngunit ang siyang kumakain ng pagkaing ito'y mabubuhay magpakailanman."
JUA 6:59 - Sinabi Niya ang mga bagay na ito sa loob ng simbahan habang Siya'y nagtuturo sa Capernaum.
JUA 6:60 - Kaya't marami sa Kanyang mga alagad ang nagsabi matapos mapakinggan ito, "Ang hirap ng katuruan na 'to! Sino ang kayang tumanggap nyan?"
JUA 6:61 - Nang malaman ni Jesus mula sa Kanyang kalooban na ang Kanyang mga alagad ay nagbubulong-bulungan patungkol dito, sinabi Niya sa kanila, "Nawalan ba kayo ng tiwala dahil dito?
JUA 6:62 - Paano kung makita n'yo ang Anak ng Tao na umaakyat sa kalangitan kung nasaan Siya noong una!
JUA 6:63 - Ang Espiritu ang bumubuhay; hindi ito magagawa ng laman. Ang mga salitang sinasabi Ko sa inyo ay Espiritu at Buhay.
JUA 6:64 - Ngunit may ilan sa inyo na hindi nagtitiwala at sumusunod." Dahil kilala ni Jesus sa simula pa lang kung sino sa kanila ang hindi nagtitiwala at sumusunod at kung sino ang magtataksil sa Kanya.
JUA 6:65 - Sinabi pa Niya, "Kaya't sinabi ko sa inyo na walang makakalapit sa Akin malibang bigyan siya ng kakayahan ng Ama."
JUA 6:66 - Magmula noon marami sa Kanyang mga alagad ang nagsialisan at di na sumunod sa Kanya.
JUA 6:67 - Kaya't sinabi ni Jesus sa labindalawa, "Aalis din ba kayo?"
JUA 6:68 - Sinagot Siya ni Simon Pedro, "Panginoon, kanino pa po kami susunod? Nasa Inyo ang salita ng buhay na di magwawakas.
JUA 6:69 - Kumbinsido at sigurado kami na Kayo po ang Kristo, ang Anak ng buhay na Diyos."
JUA 6:70 - Sinagot sila ni Jesus, "Hindi ba't pinili ko kayong labindalawa? Ngunit ang isa sa inyo ay si Satanas!"
JUA 6:71 - Si Judas Iscariote na anak ni Simon ang Kanyang tinutukoy. Siya ang magtataksil sa Kanya bagamat isa ito sa labindalawa.
JUA 7:1 - Pagtapos ng mga bagay na ito, lumakad si Jesus sa Galilea dahil gusto Niyang lumayo sa Judea kung saan gumagawa ang mga pinunong Judio ng paraan upang patayin Siya.
JUA 7:2 - Nang papalapit na ang Pista ng Tolda ng mga Judio,
JUA 7:3 - Sinabi ng mga kapatid ni Jesus sa Kanya, "Kailangan ka nang umalis dito at pumunta sa Judea para makita ng iyong mga alagad ang himalang ginagawa mo.
JUA 7:4 - Dahil walang tao na nais maging sikat ang gumagawa ng mga bagay ng lihim. Dahil ginagawa mo ang mga bagay na ito, magpakita ka sa buong mundo."
JUA 7:5 - Kahit ang Kanyang mga sariling kapatid ay hindi nagtititwala at sumusunod sa Kanya.
JUA 7:6 - Kaya't sinabi ni Jesus sa kanila, "Ang tamang oras para sa akin ay hindi pa dumadating, para sa inyo kahit anung oras ay puwede.
JUA 7:7 - Hindi kayang mamuhi ng mundo sa inyo, ngunit namumuhi ito sa Akin dahil pinapatotoo Ko na ang mga gawa nito ay masama.
JUA 7:8 - Pumunta kayo sa Pista. Hindi pa ako aakyat papunta sa Pista dahil hindi pa dumating ang tamang panahon para sa Akin."
JUA 7:9 - Matapos Niyang sabihin sa kanila ang mga salitang ito, nanatili pa Siya sa Galilea.
JUA 7:10 - Ngunit pagtapos makaalis ng Kanyang mga kapatid papunta ng Pista, pumunta na rin Siya pero walang sinumang nakaalam nito.
JUA 7:11 - Kaya't ng Pista na ay hinanap Siya ng mga Judio at nagtanong, "Asan na Siya?"
JUA 7:12 - Nagkaroon ng lihim na pagtatalo-talo mula sa mga nagkatipong mga tao doon patungkol sa Kanya. Sabi ng ilan, "Isa Siyang mabuting tao." Ang iba nama'y nagsabi, "Hindi, nililinlang Niya ang madla."
JUA 7:13 - Ngunit walang nagtatangkang magsabi ng anumang bagay patungkol sa Kanya ng hayagan dahil sa takot nila sa mga pinunong Judio.
JUA 7:14 - Nang kalagitnaan ng Pista, umakyat si Jesus sa templo at nagturo.
JUA 7:15 - Namangha ang mga pinunong Judio at sinabi, "Paano nagkaroon ng ganitong kaalaman itong taong ito patungkol sa Biblia, kung hindi naman Siya nakapag-aral sa anumang paaralan?"
JUA 7:16 - Sinagot sila ni Jesus, "Ang Aking tinuturo ay hindi galing sa Akin, kundi sa Kanya na nagpadala sa Akin.
JUA 7:17 - Kung sinuman ay nais gawin ang Kanyang kagustuhan, malalaman niya kung ang turo ay mula sa Diyos o kung Ako'y nagsasalita mula sa Aking sarili.
JUA 7:18 - Ang nagsasalita para sa kanyang sarili ay naghahangad ng pansariling karangalan, ngunit ang siyang naghahangad ng karangalan ng nagpadala sa kanya ay totoo; at wala kang makikitang kamalian sa kanya.
JUA 7:19 - Diba't ibinigay ni Moises sa inyo ang Kautusan? Pero wala sa inyong tumutupad ng Kautusan. Bakit gusto n'yo Akong patayin?"
JUA 7:20 - Sumagot ang mga tao at sinabi, "Sinasapian Ka ng demonio! Sino ang gustong pumatay Sa'yo?"
JUA 7:21 - Sumagot si Jesus at sinabi sa kanila, "Ginawa Ko ang isang gawain at kayong lahat ay namangha."
JUA 7:22 - Pero dahil ibinigay ni Moises ang katuruan sa pagtutuli (di talaga galing ito kay Moises kundi galing sa mga ama), nagtutuli kayo ng bata sa araw ng Pamamahinga.
JUA 7:23 - Kung ang isang tao'y tinutuli sa araw ng Pamamahinga upang ang kautusan ni Moises ay di mabali, bakit kayo nagagalit sa Akin dahil pinagaling Ko, mula ulo hangggang paa, ang isang tao sa araw ng Pamamahinga?
JUA 7:24 - Tigilan n'yo ang panghuhusga ng ayon lang sa inyong nakikita, kundi humusga kayo ng ayon sa katuwiran at katarungan.
JUA 7:25 - Kaya't ilan sa mga taong nasa Jerusalem ay nagsabi, "Hindi ba't Siya iyong nais nilang patayin?
JUA 7:26 - Pero tignan n'yo, malaya pa rin Siyang nakakapagsalita at wala silang sinasabing anuman sa Kanya! Talaga bang alam na ng mga namumuno na ito mismo ang Kristo?
JUA 7:27 - Pero alam natin kung saan nagmula itong taong ito; pagdating ng Kristo, walang makakaalam kung saan Siya nagmula."
JUA 7:28 - At habang si Jesus ay nagtuturo sa templo isinigaw Niya, "Kilala n'yo Ako at alam n'yo kung saan Ako nagmula, ngunit hindi ako pumarito para sa Aking sarili. Siya na nagpadala sa Akin ay totoo. Hindi n'yo Siya kilala,
JUA 7:29 - pero kilala ko Siya dahil nagmula ako sa Kanya at Siya ang nagpadala sa Akin."
JUA 7:30 - Sa puntong ito naghanap sila ng paraan para hulihin Siya, ngunit walang sinumang umaresto sa Kanya dahil ang Kanyang oras ay hindi pa dumarating.
JUA 7:31 - Gayun pa man marami pa ring tao ang nagtiwala at humanga sa Kanya. Sinabi nila, "Pagdating ng Kristo, makakagawa ba Siya ng mas marami pang himala kaysa sa ginawa ng taong ito?"
JUA 7:32 - Narinig ng mga Pariseo ang usap-usapan ng mga tao patungkol sa Kanya, kaya nagpadala ng mga pulis sa templo ang mga pinunong pari at mga Pariseo para dakpin Siya.
JUA 7:33 - Kaya't sinabi ni Jesus, "Sandaling panahon na lamang Ako mananatili kasama n'yo, dahil pupunta na 'Ko sa Kanya na nagpadala sa Akin.
JUA 7:34 - Hahanapin n'yo ako, ngunit di n'yo ako matatagpuan; at hindi kayo makakapunta saan man ako nandoon."
JUA 7:35 - Nagtanungan ang mga Judio sa isa't isa, "Saan Niya balak pumunta para di natin Siya makita? Pupunta ba Siya sa ating mga kababayan na nagkalat sa lupain ng mga Griego para turuan ang mga Griego?
JUA 7:36 - Anong ibig Niyang sabihin nang sabihin Niya, 'Hahanapin n'yo ako, ngunit di n'yo ako matatagpuan,' at 'hindi kayo makakapunta saan man ako nandoon'?"
JUA 7:37 - Pagdating ng huli at pinakamahalagang araw ng Pista, tumayo si Jesus at isinigaw, "Kung sinuman ang nauuhaw sa inyo, lumapit sa akin upang uminom.
JUA 7:38 - Ang siyang nagtitiwala at sumusunod sa Akin ayon sa sinabi sa Kasulatan, mula sa kaibuturan ng kanyang puso ay dadaloy ang malalakas na agos ng tubig na nagbibigay ng buhay na pinagpala."
JUA 7:39 - Sinabi Niya ito patungkol sa Espiritu na tatanggapin ng mga magtitiwala at susunod sa Kanya. Hanggang sa panahong ito hindi pa nila natatanggap ang Espiritu  dahil si Jesus ay hindi pa naluluwalhati.
JUA 7:40 - Pagkarinig nila ng mga salitang ito, sinabi ng ilan sa mga taong nagkatipon doon, "Siguradong ito na ang Propeta."
JUA 7:41 - Ang ilan naman ay nagsabi, "Ito na ang Kristo." May ilan din ang nagtanong naman, "Paano magmumula ang Kristo sa Galilea?
JUA 7:42 - Hindi ba't binanggit sa Kasulatan na ang Kristo ay magmumula sa lahi ni David sa Betlehem kung saan tumira si David?"
JUA 7:43 - Kaya't ang mga tao ay nagkabaha-bahagi dahil sa Kanya.
JUA 7:44 - Ilan sa kanila ay gusto na Siyang dakpin ngunit walang umaresto sa Kanya.
JUA 7:45 - Bumalik ang mga pulis ng templo sa mga pinunong pari at mga Pariseo na nagtanong sa kanila, "Bakit hindi n'yo Siya inaresto?"
JUA 7:46 - Sumagot ang mga pulis, "Walang sinuman ang nakakapagsalita ng gaya Niya!"
JUA 7:47 - "Kayo din ba ay nalinlang Niya?" sagot ng mga Pariseo.
JUA 7:48 - "Mayroon bang opisyal o Pariseo na nagtitiwala at sumusunod sa Kanya?
JUA 7:49 - Ang mga taong ito na walang alam sa Kautusan ay nasa ilalaim ng sumpa."
JUA 7:50 - Sinabi ni Nicodemus sa kanila na minsang pumunta kay Jesus (kabilang siya sa kanila),
JUA 7:51 - Naayon ba sa ating batas na hatulan ang sinuman kahit hindi pa naririnig ang kanyang panig upang malaman ang totoo niyang ginagawa?
JUA 7:52 - Sumagot sila at sinabi sa kanya, "Taga Galilea ka rin ba? Magsuri ka at matutuklasan mo na walang propeta na nagmula sa Galilea."
JUA 7:53 - At umuwi sila sa kani-kanilang tahanan.
JUA 8:1 - Nagpunta si Jesus sa Bundok ng mga Olibo.
JUA 8:2 - Nagsisimula pa lang magliwanag ang umaga, muli na Siyang pumunta sa templo kung saan lahat ng mga tao ay nagkatipon sa palibot Niya, at Siya'y umupo at tinuruan sila.
JUA 8:3 - Maya't maya ay dumating ang mga dalubhasa sa Biblia at mga Pariseo na may dala-dalang babaing nahuli dahil sa pakikiapid at pinatayo siya sa harapan ng mga nagkatipon doon.
JUA 8:4 - Sinabi nila kay Jesus, "Guro, ang babaing ito ay nahuli sa akto ng pakikiapid.
JUA 8:5 - Ayon sa Batas, iniutos ni Moises sa atin na batuhin ang mga babaing katulad niya. Ano naman ang Iyong masasabi?"
JUA 8:6 - Ginamit nila ang ganitong klaseng pagtatanong bilang patibong na magiging batayan ng kanilang akusasyon laban sa Kanya. Ngunit yumuko si Jesus at nagsimulang magsulat sa sahig gamit ang Kanyang daliri.
JUA 8:7 - Nang paulit-ulit silang nagtanong ng ganito, tumayo Siya at sinabi sa kanila, "Sinuman sa inyo ang hindi nagkakasala ang siyang unang bumato sa kanya."
JUA 8:8 - Yumuko Siyang muli at nagpatuloy magsulat sa sahig.
JUA 8:9 - Pero nang marinig nila ito at ang konsensya nila'y napasailalim sa pagtutuwid, isa-isa silang umalis simula sa mas nakatatanda hanggang sa wala nang natira kundi si Jesus at ang babae na nakatayo sa gitna.
JUA 8:10 - Tumayo si Jesus at tinanong siya, "Babae, nasaan na sila? Wala bang nagparusa sa iyo?"
JUA 8:11 - Sumagot siya, "Wala po, Panginoon." Sinabi ni Jesus, "Hindi rin kita paparusahan. Umuwi ka na at huwag ka nang magkasala."
JUA 8:12 - Nang magsalita muli si Jesus sa mga tao, sinabi Niya, "Ako ang liwanag ng mundo. Sinumang sumusunod sa akin ay di kailanman lalakad sa kadiliman, kundi magkakaroon siya ng liwanag ng Buhay."
JUA 8:13 - Sinagot Siya ng mga Pariseo, "Nagpapatotoo ka sa Iyong sarili kaya walang kwenta ang Iyong patotoo!"
JUA 8:14 - Sumagot si Jesus, "Kahit magpatotoo ako sa aking sarili, ang patotoo ko ay mabisa dahil alam ko kung saan ako nagmula at kung saan ako patungo. Ngunit wala kayong alam kung saan ako nagmula at kung saan ako papunta.
JUA 8:15 - Humuhusga kayo ayon sa karunungan ng tao; hindi ko hinuhusgahan ang sinuman.
JUA 8:16 - At kung ako man ay huhusga, ang aking hatol ay totoo dahil hindi ako nag-iisa, ako at ang Ama na nagpadala sa akin ay magkasamang humahatol.
JUA 8:17 - Kahit sa inyong batas ay nakasaad na ang patotoo ng dalawang tao ay may bisa.
JUA 8:18 - Ako ang nagpapatotoo sa aking sarili, at ang Ama na nagpadala sa akin ay nagpapatotoo din patungkol sa akin.
JUA 8:19 - Tinanong nila Siya, "Nasaan ang Iyong Ama?" Sumagot si Jesus, "Hindi n'yo ako kilala ni ang aking Ama. Kung kilala n'yo ako, ay makikilala nyo rin ang aking Ama."
JUA 8:20 - Sinabi Niya ang mga salitang ito habang nagtuturo sa templo malapit sa lugar kung saan inilalagay ang mga handog. Ngunit walang umaresto sa Kanya dahil ang Kanyang oras ay hindi pa dumarating.
JUA 8:21 - Sinabi Niyang muli sa kanila, "Paalis na ako; hahanapin n'yo Ako, at kayo ay mamamatay dahil sa inyong kasalanan. Hindi kayo makakapunta sa aking pupuntahan."
JUA 8:22 - Kayat nagtanong muli ang mga Judio,"Magpapakamatay ba Siya, kaya Niya sinabing, 'Hindi kayo makakapunta sa aking pupuntahan'?"
JUA 8:23 - Sinabi pa Niya, "Kayo ay nanggaling sa kailaliman; Ako sa kaitaasan. Kayo ay nanggaling sa mundong ito; Hindi ako nanggaling sa mundong ito.
JUA 8:24 - Sinasabi ko sa inyo na kayo ay mamamatay dahil sa inyong mga kasalanan; kung hindi kayo naniniwala na Ako nga ang Siya kong sinasabi sa inyo, kayo ay mamamatay dahil sa inyong kasalanan."
JUA 8:25 - "Sino ka ba?" tanong nila,"Ako ay ang Siya kong matagal nang sinasabi sa inyo." Tugon ni Jesus.
JUA 8:26 - Maraming bagay akong pwedeng sabihin laban sa inyo, ngunit Siya na nagpadala sa Akin ay mapagkakatiwalaan. Ano mang naririnig ko sa Kanya ang siya kong sinasabi sa lahat.
JUA 8:27 - Hindi nila nauunawaan na nagsasalita Siya patungkol sa Kanyang Ama.
JUA 8:28 - Kaya't sinabi ni Jesus sa kanila, "Kapag itinaas n'yo ang Anak ng Tao, tsaka n'yo mauunawaan na ako nga Siya na aking sinasabi, at wala akong ginagawa ng Ako lang mag-isa. Ngunit kung paano itinuro sa Akin ng Ama, ganun ko din ito sinasabi.
JUA 8:29 - Siya na nagpadala sa Akin ay kasakasama Ko. Hindi Niya Ako iniwang mag-isa, dahil ginagawa ko lagi ang bagay na sang ayon Siya."
JUA 8:30 - Habang sinasabi Niya ang mga bagay na ito, marami ang nagtiwala at nanalig sa Kanya.
JUA 8:31 - Sinabi ni Jesus sa mga Judiong nanalig sa Kanya, "Kung panghahawakan n'yo ang aking mga turo, kayo nga ay talagang mga alagad ko,
JUA 8:32 - makikilala n'yo ang katotohanan, at ang katotohanan ang magpapalaya sa inyo."
JUA 8:33 - Sinagot nila Siya, "Kami ay galing sa lahi ni Abraham at kailanman'y di naging alipin nino man. Pano Mo sasabihing, 'Kayo ay mapapalaya'?"
JUA 8:34 - Sumagot si Jesus, Ã¢â‚¬Å“Sasabihin ko sa inyo ang totoo, sinuman ang nagkakasala ay alila ng kasalanan."
JUA 8:35 - Ang alila ay di permanente sa isang pamilya, ngunit ang anak ay nananatili magpakailanman.
JUA 8:36 - Kaya't kung pinalaya kayo ng Anak, kayo nga ay totoong magiging malaya.
JUA 8:37 - Alam ko na kayo ay galing sa lahi ni Abraham pero handang-handa kayong patayin Ako dahil di nyo tanggap ang Aking salita.
JUA 8:38 - Sinasabi ko sa inyo ang aking nakita sa piling ng Ama, at ginagawa n'yo ang napakinggan n'yo sa inyong ama."
JUA 8:39 - "Si Abraham ang aming ama." Sagot nila. "Kung kayo'y mga anak ni Abraham, gagawin n'yo ang mga ginawa ni Abraham." Sagot ni Jesus.
JUA 8:40 - "Pero gusto n'yo Akong patayin, Ako na nagsabi sa inyo ng katotohanan na nadinig Ko sa Diyos. Hindi yan gawain ni Abraham!
JUA 8:41 - Ginagawa n'yo ang gawain ng inyong ama." "Hindi kami mga anak sa labas!" tugon nila. "Isa lang ang amin ama -ang Diyos."
JUA 8:42 - Sinabi ni Jesus sa kanila, "Kung ama n'yo ang Diyos, mamahalin n'yo ako dahil nanggaling Ako sa Diyos at nandito ngayon ako. Hindi ako pumunta rito sa aking sariling kagustuhan lamang-pinadala Niya Ako.
JUA 8:43 - Bakit hindi n'yo maintindihan ang sinasabi ko? Ito'y dahil hindi n'yo matanggap ang sinasabi Ko.
JUA 8:44 - Kayo ay galing sa inyong ama, si Satanas, at gusto n'yong gawin ang gusto ng inyong ama. Isa siyang mamamatay tao noong simula pa lang at hindi siya pumapanig sa katotohanan dahil walang katotohanang matatagpuan sa kanya. Pag siya'y nagsasabi ng hindi totoo, nagsasalita siya mula sa kanyang sarili dahil siya'y sinungaling at ama ng kasinungalingan.
JUA 8:45 - Kaya naman hindi kayo makapaniwala sa Akin dahil totoo ang sinasabi Ko.
JUA 8:46 - Sino sa inyo ang may makikitang kasalanan sa akin? Kung nagsasabi Ako ng totoo, bakit hindi n'yo ako mapaniwalaan?
JUA 8:47 - Siya na panig sa Diyos ay nakikinig at sumusunod sa sinasabi ng Diyos. Ito ang dahilan bakit hindi kayo nakikinig at sumusunod dahil hindi kayo panig sa Diyos.
JUA 8:48 - Sinagot Siya ng mga Judio, "Hindi ba tama kami na ikaw ay isang Samaritano na inaalihan ng demonyo?"
JUA 8:49 - "Hindi ako inaalihan ng demonyo," tugon ni Jesus. "Sa katunayan, pinararangalan Ko ang Aking Ama ngunit wala kayong karespe-respeto sa Akin.
JUA 8:50 - Hindi ko hangad ang pansariling karangalan; ngunit may Isang naghahanap nito, at Siya ang huhusga.
JUA 8:51 - Sasabihin ko sa inyo ang totoo, kung may sinumang sumusunod sa Aking salita, hindi niya kailanman mararanasan ang kamatayan."
JUA 8:52 - Kaya't sinabi ng mga Judio, "Ngayon, kumbinsido na kami na Ikaw nga ay may kargang demonyo! Namatay si Abraham at ganun din ang mga propeta, pero sinasabi Mo na kung sinuman ang tumutupad ng Iyong salita, hindi niya matitikman ang kamatayan?
JUA 8:53 - Mas dakila Ka pa ba kaysa sa aming amang Abraham? Namatay siya gayundin ang mga propeta. Sino ka ba sa akala mo?
JUA 8:54 - Sumagot si Jesus, "Kung pinararangalan ko lang ang Aking sarili, walang kahulugan ang aking pagyayabang. Ngunit ang Aking Ama, na itinuturing n'yong Diyos, ay ang nagpaparangal sa Akin.
JUA 8:55 - Kilala Ko Siya, bagamat di n'yo Siya nakikilala. Kung sasabihin Kong di Ko Siya kilala, magiging sinungaling Ako gaya n'yo. Pero kilala Ko Siya, at Ako'y sumusunod sa Kanyang salita.
JUA 8:56 - Ang inyong amang Abraham ay natuwa ng makita niya ang pagdating ng araw na ito; nakita niya ito at siya'y nagalak."
JUA 8:57 - "Wala ka pang 50 taon at nakita mo na si Abraham?" Tanong ng mga Judio.
JUA 8:58 - Sumagot si Jesus, "Sasabihin ko sa inyo ang totoo, bago pa ipinanganak si Abraham, Ako na."
JUA 8:59 - At nagsimula silang mamulot ng batong ihahagis sa Kanya, ngunit agad si Jesus na nakapagtago at nakalabas mula sa templo.
JUA 9:1 - Habang Siya'y naglalakad, nakita Niya ang isang lalaking bulag mula pa sa kanyang kapanganakan.
JUA 9:2 - Tinanong siya ng kanyang mga alagad, "Guro, sino pong nagkasala, itong lalaking ito o ang kanyang mga magulang, dahilan para ipanganak siyang bulag?"
JUA 9:3 - Tumugon si Jesus, "Hindi dahil nagkasala ang lalaking ito o ang kanyang mga magulang. Nangyari ito para maipakita sa lahat ang pagkilos ng Diyos sa pamamagitan niya.
JUA 9:4 - Kailangan nating gawin ang trabaho Niya na nagpadala sa Akin habang araw pa. Darating ang gabi kung kailan wala nang pwedeng magtrabaho.
JUA 9:5 - Habang Ako ay nasa daigdig, Ako ang liwanag sa daigdig."
JUA 9:6 - Matapos Niyang magsalita, dumura Siya sa lupa, gumawa ng putik mula sa laway, ipinahid ang putik sa mga mata ng lalaking bulag,
JUA 9:7 - At sinabi sa kanya, "Umalis kana at maghugas sa paliguan ng Siloam (ibig sabihin ay "pinadala"). Kaya't pumunta siya, naghugas, at umuwing nakakakita.
JUA 9:8 - Ang kanyang mga kapit-bahay at ang mga nakita siya na dating bulag ay nagtanong, "Hindi ba ito ang nakaupo at namamalimos?"
JUA 9:9 - May ilan na nagsabi, "Siya nga!" ang iba, "Kamukha lang niya." Pero nagsalita siya, "Ako iyon!"
JUA 9:10 - Kaya't tinanong nila siya, "Paano  nakakita ang iyong mga mata?"
JUA 9:11 - Sumagot siya, "May isang lalaking ang pangalan ay Jesus na gumawa ng putik, ipinahid sa aking mga mata, at sinabi sa akin,'Pumunta ka sa paliguan ng Siloam, at maghugas.' Pumunta nga ako at naghugas, at nakakita na ako."
JUA 9:12 - Nagtanong sila, "Asan na Siya?" Sumagot siya, "Hindi ko po alam."
JUA 9:13 - Dinala nila sa mga Pariseo ang lalaki na dating bulag.
JUA 9:14 - Araw ng pamamahinga nang ginawa ni Jesus ang putik at pinagaling ang kanyang mga mata.
JUA 9:15 - Muli pa siyang tinanong ng mga Pariseo kung papaano niya natanggap ang kakayahang makakita. Sinabi niya, "Nilagyan Niya ng putik ang aking mga mata, naghugas ako, at ako'y nakakakita na."
JUA 9:16 - Kaya't sinabi ng ilang Pariseo, "Ang taong ito ay di sa Diyos dahil di Niya tinutupad ang itinakdang pamamahinga sa ika-7 araw." Pero sabi ng iba, "Paano makagagawa ng ganitong himala ang isang taong makasalanan?" Kaya't nagkaroon ng pagkakabaha-bahagi sa pagitan nila.
JUA 9:17 - Tinanong nila ang dating bulag, "Anong masasabi mo sa Kanya na nagpagaling ng iyong mga mata?" Sumagot siya, "Isa Siyang propeta."
JUA 9:18 - Pero may duda ang mga pinunong Judio patungkol sa kanya na siya'y dating bulag at nakatanggap ng kakayahang makakita, hanggang ipatawag nila ang mga magulang ng taong ito.
JUA 9:19 - Tinanong nila, "Siya ba ay anak n'yo, na sinasabi n'yong ipinanganak na bulag? Paano siya ngayon nakakakita?"
JUA 9:20 - Sumagot ang kanyang mga magulang at sinabi, "Sa aming pagkaka-alam, siya po ang aming anak at siya nga ay ipinanganak na bulag.
JUA 9:21 - Pero hindi po namin alam kung paano siya ngayon nakakakita, o kung sino ang nagpagaling ng kanyang mga mata. Tanungin n'yo siya. May edad na po siya at kaya na niyang magsalita para sa kanyang sarili."
JUA 9:22 - Sinabi ng kanyang mga magulang ang mga bagay na ito dahil takot sila sa mga pinunong Judio. Dahil nagkasundo na ang mga pinunong Judio na ang sinumang magpahayag ng pagsang-ayon na Siya ang Kristo ay ititiwalag mula sa simbahan.
JUA 9:23 - Ito ang dahilan kaya sinabi ng kanyang mga magulang, "Asa edad na po siya. Pwede n'yo siyang tanungin."
JUA 9:24 - Kaya't pinatawag muli nila ang lalaking noon ay bulag at sinabi sa kanya, "Parangalan mo ang Diyos, alam naming namumuhay sa pagkakasala ang lalaking ito."
JUA 9:25 - Sumagot naman siya at sinabi, "Wala akong alam kung Siya nga ay namumuhay sa kasalanan. Isa lang ang alam ko: Bulag ako noon, pero ngayon nakakakita na ako!"
JUA 9:26 - Muli nila siyang tinanong, "Anong ginawa Niya sa iyo? Paano Niya pinagaling ang iyong mga mata?"
JUA 9:27 - Sumagot siya, "Sinabi ko na po sa inyo, diba? Para naman pong hindi kayo nakikinig. Bakit po n'yo gustong marinig uli? Gusto n'yo po bang maging mga alagad din Niya?"
JUA 9:28 - Pinagmumura nila siya at sinabi pagkatapos, "Ikaw ang Kanyang alagad. Kami ay mga alagad ni Moises!
JUA 9:29 - Sigurado kaming nangusap ang Diyos kay Moises, pero itong taong ito-hindi nga natin alam kung taga saan Siya?"
JUA 9:30 - Sumagot ang lalaki at sinabi sa kanila, "Nakakamangha nga ang bagay na ito di po ba? Hindi n'yo alam kung taga saan Siya, pero pinagaling Niya ang aking mga mata!
JUA 9:31 - Alam naman natin na hindi nakikinig ang Diyos sa mga taong namumuhay sa kasalanan, pero kung ang sino man ay pinararangalan ang Diyos at gumagawa ng Kanyang kalooban, siya'y pinakikinggan Niya.
JUA 9:32 - Sa buong kasaysayan ng daigdig, wala pang nabalita tungkol sa sinumang nakapagpagaling sa mata ng isang taong ipinanganak na bulag.
JUA 9:33 - Kung ang taong ito ay hindi mula sa Diyos, wala siyang magagawa."
JUA 9:34 - Sumagot sila at sinabi sa kanya, "Ipinanganak ka sa pagkakasala at kami ngayon ang tinuturuan mo?" At itiniwalag nila siya mula sa kanilang simbahan.
JUA 9:35 - Nabalitaan ni Jesus na itiniwalag nila ang lalaki, at nang matagpuan Niya ito ay sinabi Niya, "May tiwala ka ba sa Anak ng Diyos?"
JUA 9:36 - Sumagot siya at sinabi, "Sino po ba Siya, Panginoon, at ako'y magtitiwala at susunod sa Kanya?"
JUA 9:37 - At tinugon siya ni Jesus, "Nakita mo na Siya, at Siya ang nagsasalita sa 'yo ngayon."
JUA 9:38 - At tumugon siya, "Panginoon, ako po'y nagtitiwala!" at siya'y sumamba sa Kanya.
JUA 9:39 - Sinabi ni Jesus, dumating ako para magkaroon kayo ng makatuwirang pagpapapasya-upang ang mga hindi nakakakita ay makakita, at ang mga nakakakita ay mabulag.
JUA 9:40 - Ang ilang mga Pariseo na kasama Niya ay narinig ang mga salitang ito at sinabi nila sa Kanya, "Kami ba'y mga bulag din?"
JUA 9:41 - Sinagot sila ni Jesus, "Kung bulag sana kayo, wala kayong kasalanan. Pero ngayong sinasabi n'yo na kayo'y nakakakita, patuloy kayong nagkakasala.
JUA 10:1 - Sasabihin ko sa inyo ang totoo, sino mang hindi dumadaan sa pintuan papunta kung saan nakatira ang mga tupa, ngunit umaakyat sa ibang paraan, ay isang magnanakaw at mandarambong.
JUA 10:2 - Ngunit siya na dumadaan sa pintuan ang siyang pastol ng mga tupa.
JUA 10:3 - Pinagbubuksan siya ng bantay sa pintuan, at pinakikinggan siya ng mga tupa. Tinatawag niya rin ang kanyang mga tupa sa kanilang mga pangalan at nangunguna siya sa kanila palabas.
JUA 10:4 - Pagkatapos niyang ilabas ang lahat ng kanyang mga tupa, mangunguna siya sa paglalakbay kasama nila, at susundan siya ng mga tupa dahil kilala nila ang kanyang tinig.
JUA 10:5 - Hindi sila susunod sa isang dayuhan, ngunit tumatakbo palayo sa kanya dahil hindi nila kilala ang tinig ng mga dayuhan."
JUA 10:6 - Sinabi ni Jesus ang talinhagang ito sa kanila ngunit hindi nila naintindihan ang ibig sabihin ng kanyang mga sinabi sa kanila.
JUA 10:7 - Kaya't sinabi ni Jesus sa kanila muli, "Sasabihin ko sa inyo ang totoo, Ako ang pintuan ng mga tupa.
JUA 10:8 - Lahat ng mga dumating bago Ako ay mga magnanakaw at mandarambong, ngunit hindi sila pinakinggan ng mga tupa.
JUA 10:9 - Ako ang pintuan. Kung sinuman ay papasok sa pamamagitan ko, siya'y maliligtas. Siya ay makakapasok at makakalabas, at makakakita ng pastulan.
JUA 10:10 - Dumarating ang magnanakaw di para sa kung ano pa man, kundi para nakawin, patayin at katayin  ang mga tupa. Dumating Ako para magkaroon sila ng Buhay at mapa sa kanila ito ng nag-uumapaw!
JUA 10:11 - Ako ang mabuting pastol. Inaalay ng mabuting pastol ang kanyang sarili para sa kanyang tupa.
JUA 10:12 - Ang nag-aalaga ng tupa dahil sa perang kanyang tinatanggap, pag nakita na niya ang asong gubat na parating ay tatakas at pababayaan ang mga tupa, palibhasa'y hindi siya ang pastol. Tatangayin sila ng asong gubat pagka huli sa kanila at ang iba naman ay magsisikalat kung saan-saan.
JUA 10:13 - Ang nag-aalaga ng tupa dahil sa perang kanyang tinatanggap ay tumatakas sa mapanganib na oras, dahil ito'y isang hanap-buhay lamang sa kanya at wala siyang totoong malasakit para sa mga tupa.
JUA 10:14 - Ako ang mabuting pastol. Kilala ko ang aking mga tupa, at kilala nila Ako
JUA 10:15 - kung paano Ako ay nakikilala ng aking Ama, at kung paano ko nakikilala ang Ama. Inaalay ko ang Aking sarili alang-alang sa mga tupa.
JUA 10:16 - Mayroon pa akong mga tupa na wala sa kawan na ito. Kailangan ko rin silang gabayan. Susunod sila sa aking tinig para iisa nalang ang kawan at isa nalang ang pastol.
JUA 10:17 - Ito ang dahilan kaya natutuwa ang Ama ko sa Akin, dahil inaalay ko ang Aking buhay upang kunin ko itong muli.
JUA 10:18 - Walang sino man ang kukuha nito mula sa Akin, inaalay ko ito sa aking sariling kagustuhan. May kapangyarihan akong ialay ito, at may kapangyarihan din akong kunin itong muli. Ito ang utos na tinanggap ko mula sa Aking Ama."
JUA 10:19 - Muling nagkabaha-bahagi ang mga Judio dahil sa mga salitang ito.
JUA 10:20 - Marami sa kanila ang nagsasabi, "Inaalihan Siya ng demonyo at nababaliw! Bakit kayo nakikinig sa Kanya?"
JUA 10:21 - Sinabi naman ng iba, "Hindi ganyan ang mga salita ng isang inaalihan ng demonyo. Kaya ba nang demonyong magpagaling ng isang bulag?"
JUA 10:22 - Dumating ang Pista ng Pagtatalaga sa Jerusalem at iyon ay panahon ng taglamig.
JUA 10:23 - Si Jesus ay naglalakad sa templo sa loob ng beranda ni Solomon.
JUA 10:24 - Kaya't dumating ang mga Judio at pinalibutan Siya ng mga ito. Tinanong nila Siya, "Hanggang kailan mo hahayaang palutang-lutang ang damdamin namin? Kung Ikaw ang Kristo, sabihin mo sa amin ng diretsahan."
JUA 10:25 - Sinagot sila ni Jesus, "Sinabi ko na sa inyo pero hindi kayo naniwala. Ang mga ginagawa ko sa ngalan ng Aking Ama ang siyang nagpapatotoo patungkol sa Akin
JUA 10:26 - pero di pa rin kayo nagtitiwala-ito ay dahil hindi Ko kayo mga tupa, gaya ng sinabi Ko sa inyo.
JUA 10:27 - Naiintindihan ng Aking mga tupa ang Aking tinig, kilala Ko sila, at sumusunod sila sa Akin.
JUA 10:28 - Binibigyan Ko sila ng buhay na di magwawakas, at di sila kailanman mapapahamak. Walang sino man ang aagaw sa kanila mula sa kamay Ko.
JUA 10:29 - Ang Aking Ama na nagbigay sa kanila sa Akin ay higit na dakila sa lahat. Walang sino man ang kayang umagaw sa kanila mula sa kamay ng Aking Ama.
JUA 10:30 - Ako at ang Ama ay magka-isa.
JUA 10:31 - Muling namulot ng mga bato ang mga Judio para ihagis sa Kanya.
JUA 10:32 - Sinabi ni Jesus sa kanila, "Marami Akong ipinakita sa inyong mabubuting gawa mula sa Aking Ama. Alin sa mga ito ang dahilan para batuhin n'yo Ako?"
JUA 10:33 - Sinagot Siya ng mga Judio, "Hindi Ka namin babatuhin dahil sa mabuting gawa, kundi dahil sa paglapastangan mo sa Diyos. Dahil ginagawa mong Diyos ang Iyong sarili -ikaw na isa lamang tao!"
JUA 10:34 - "Hindi ba nasusulat sa inyong batas," Tugon ni Jesus, "'Sinasabi ko sa inyo, kayo ay mga diyos?'
JUA 10:35 - Kung tinawag Niya silang 'mga diyos', sila na tagapaghatid ng salita ng Diyos - ang Kasulatan ay hindi mawawalan ng bisa-
JUA 10:36 - sinasabi n'yo ba sa Kanya na itinalaga ng Ama at pinadala sa daigdig na ito, 'Ikaw ay lumalapastangan sa Diyos,' dahil sinabi Ko, 'Ako ang Anak ng Diyos?
JUA 10:37 - Kung di ko ginagawa ang trabaho ng Aking Ama, huwag n'yo Akong paniwalaan.
JUA 10:38 - Pero kung ginagawa ko ito, maski na hindi n'yo Ako paniwalaan, maniwala kayo sa mga ginagawa ko, upang maintindihan n'yo at maniwala kayo na ang Ama ay sumasa Akin at Ako ay sumasa Kanya."
JUA 10:39 - Kaya't tinangka muli nilang arestuhin Siya, pero nakatakas Siya mula sa kanilang mga kamay.
JUA 10:40 - Umalis si Jesus sa lugar na iyon at tumawid sa kabilang ibayo ng Jordan, sa lugar kung saan unang naglubog sa tubig si Juan, at doon Siya nanirahan.
JUA 10:41 - Maraming tao ang nagpunta sa Kanya at sinabi, "Hindi kailanman gumawa ng himala si Juan, ngunit lahat ng sinabi ni Juan patungkol sa taong ito ay totoo."
JUA 10:42 - At marami ang nagtiwala at sumunod sa Kanya doon.
JUA 11:1 - Sa kabilang banda, may isang lalaking nakakaranas ng matinding panghihina na ang pangalan ay Lazaros. Siya'y taga Betania, sa bayan kung saan nakatira sina Maria at Marta na kanyang kapatid.
JUA 11:2 - Si Maria ang nagpahid ng mabangong langis sa Panginoon at nagpunas ng Kanyang mga paa gamit ang kanyang buhok-kapatid niya si Lazaros na siyang nakakaranas ng panghihina.
JUA 11:3 - Kaya't nagpadala ang kanyang mga kapatid ng mensahe sa Kanya na sinasabi, "Panginoon, tignan nyo po, ang iyong matalik na kaibigan ay nakakaranas ng panghihina."
JUA 11:4 - Nang marinig ito ni Jesus, sinabi Niya, "Ang karamdamang ito ay hindi magtatapos sa kamatayan, kundi ito ay para sa ikararangal ng Diyos, at sa pamamagitan nito ay maparangalan ang Anak ng Diyos.Ã¢â‚¬Â
JUA 11:5 - Malapit ang damdamin ni Jesus kina Marta, sa kanyang kapatid na Maria at Lazaros.
JUA 11:6 - Pero nang marinig Niya na ito ay nagkasakit, nanatili pa Siya ng dalawang araw sa lugar kung saan Siya nandoon.
JUA 11:7 - At pagkatapos, sinabi Niya sa kanyang mga alagad, "Punta tayo uli ng Judea."
JUA 11:8 - Ngunit sinabi ng Kanyang mga alagad, "Guro, di ba't kamakailan lang po ay tinangka Kayong batuhin ng mga Judio, at ngayon ay pupunta Kayo uli doon?
JUA 11:9 - Sumagot si Jesus, "Hindi ba't may 12 oras sa buong maghapon? Kung sinuman ay lalakad kung araw pa ay hindi matitisod dahil nakakakita siya gamit ang liwanag nitong daigdig.
JUA 11:10 - Pero kung ang isang tao ay lumalakad sa gabi, siya'y natitisod dahil wala siyang liwanag."
JUA 11:11 - Matapos Niyang sabihin ang mga bagay na ito ay sinabi Niya, "Ang kaibigan nating si Lazaros ay natutulog; pero pupunta ako doon para gisingin siya."
JUA 11:12 - At sinabi ng Kanyang mga alagad, "Panginoon, mas gaganda ang kanyang kalagayan kung siya'y matutulog."
JUA 11:13 - Ang pagkamatay niya ang tinutukoy ni Jesus, pero ang akala nila ay nagsalita Siya patungkol sa natural na pagtulog.
JUA 11:14 - Kaya't dahil dito sinabi ni Jesus sa kanila ng diretsahan, "Patay na si Lazaros."
JUA 11:15 - Masaya Ako para sa inyo na wala Ako roon, dahil makakatulong ito sa inyong pananalig. Pero tara na at puntahan natin siya.
JUA 11:16 - At sinabi ni Tomas (ang palayaw ay "Kambal") sa kanyang kapwa alagad, "Sumama na tayo para mamatay na din tayo kasama Niya!"
JUA 11:17 - Nang dumating si Jesus, natuklasan Niyang apat na araw nang nakalibing si Lazaros.
JUA 11:18 - Ang Betania ay malapit lang sa Jerusalem, halos dalawang milya lang ang layo.
JUA 11:19 - At maraming Judio ang pumunta kina Marta at Maria upang makiramay dahil sa kanilang kapatid na lalake.
JUA 11:20 - Nang marinig ni Marta na paparating si Jesus, lumabas siya ng bahay upang salubungin Siya, ngunit si Maria ay naiwang nakaupo sa bahay.
JUA 11:21 - Sinabi ni Marta kay Jesus, "Panginoon, kung andito lang kayo hindi po sana namatay ang aking kapatid.
JUA 11:22 - Pero alam ko po na anumang hilingin Ninyo sa Diyos ay ibibigay po sa Inyo ng Diyos."
JUA 11:23 - Sumagot si Jesus, "Muling babangon ang iyong kapatid."
JUA 11:24 - Sinabi ni Marta sa Kanya, "Alam ko po na siya'y babangon muli sa muling pagkabuhay ng mga patay sa huling araw."
JUA 11:25 - Sinabi sa kanya ni Jesus, "Ako ang pagbangon ng mga patay, at ang Buhay. Ang nagtitiwala sa Akin, kahit siya'y patay na ay mabubuhay,
JUA 11:26 - at sinumang nabubuhay at nagtitiwala't sumusunod sa Akin ay di kailanman mamamatay. Naniniwala ka ba dito?"
JUA 11:27 - Sinabi niya sa Kanya, "Opo, Panginoon. Nananalig ako na Kayo po ang Kristo, ang Anak ng Diyos, na Siyang dapat na dumating sa daigdig."
JUA 11:28 - Pagtapos niyang sabihin ito, umuwi siya, palihim na tinawag si Maria na kanyang kapatid at sinabi, "Dumating ang Guro at hinahanap ka."
JUA 11:29 - Nang marinig niya ito, nagmadali siyang tumayo at nagpunta sa Kanya.
JUA 11:30 - Hindi pa nakakapasok si Jesus sa bayan kundi asa lugar pa rin kung saan Siya dinatnan ni Marta.
JUA 11:31 - Nang makita si Maria ng mga Judiong pumunta sa kanyang bahay upang makiramay, kung paano siya nagmamadaling tumayo at lumabas ng bahay, sumunod sila sa kanya at sinabi, "Pupunta siya sa libingan upang dun umiyak!"
JUA 11:32 - Pagdating ni Maria sa lugar kung asan si Jesus, pagkakita sa Kanya, siya'y humandusay sa paanan Niya at sinabi sa Kanya, "Panginoon, kung nandito lang po sana kayo hindi sana namatay ang kapatid ko."
JUA 11:33 - Nang makita siya ni Jesus na humahagulgol, at ang mga Judio na sumama sa kanya na humagagulgol din, naantig ang Kanyang kaluluwa at di Siya mapakali.
JUA 11:34 - At sinabi Niya, "Saan n'yo siya inilibing?" Sinabi nila sa Kanya, "Panginoon, halikayo at makikita Ninyo."
JUA 11:35 - Humagulgol si Jesus.
JUA 11:36 - At sinabi ng mga Judio, "Tignan nyo kung gaano Niya kamahal ang taong ito?"
JUA 11:37 - Pero ilan sa kanila ay nagsabi, "Bakit hindi kinaya ng Taong ito, na nagpagaling ng bulag, na pigilan ang pagkamatay niya?"
JUA 11:38 - At muling naantig si Jesus sa kanyang damdamin habang Siya ay papalapit na sa libingan. Isa itong kuweba na natatakpan ng isang malaking bato.
JUA 11:39 - Sinabi ni Jesus, "Tanggalin n'yo ang bato." Ngunit sinabi sa Kanya ni Marta na kapatid ng namatay, "Panginoon, mabaho na po siya ngayon. Apat na araw na po kasi."
JUA 11:40 - Sinabi sa kaniya ni Jesus, "Hindi ba't sinabi ko sa 'yo na kung ika'y magtitiwala at susunod ay makikita mo ang kaluwalhatian ng Diyos?"
JUA 11:41 - Kaya't inalis nila ang bato mula sa lugar kung saan nakalibing ang patay. At tumingala si Jesus at sinabi, "Ama, pinasasalamatan Kita dahil pinakinggan mo Ako.
JUA 11:42 - At alam Ko na lagi mo Akong pinakikinggan. Sinabi Ko ito dahil sa mga tao na naririto, upang maniwala sila na pinadala Mo Ako."
JUA 11:43 - Pagkatapos Niyang sabihin ito ay sumigaw Siya ng malakas, "Lazaros, lumabas ka!"
JUA 11:44 - Lumabas nga ang patay at  nakatali pa ng mga telang panlibing ang kanyang mga kamay at paa, at sa kanyang mukha ay may nakabalot na panyo. Sinabi ni Jesus sa kanila, "Tanggalin n'yo ang mga nakatali sa kanya at pagkatapos ay hayaan nyo na siya."
JUA 11:45 - Kaya't maraming mga Judio na sumama kay Maria at nakakita ng mga ginawa ni Jesus ang nagtiwala at sumunod sa Kanya.
JUA 11:46 - Ngunit ilan sa kanila ay pumunta sa mga Pariseo at sinabi sa kanila ang mga bagay na ginawa ni Jesus.
JUA 11:47 - Kaya't nagtipon tipon ang mga pinunong pari at mga Pariseo sa isang konseho. Sinabi nila, "Ano na ang gagawin natin? Ang taong ito ay gumagawa ng maraming milagro!
JUA 11:48 - Kung pababayaan natin Siya, lahat ng tao ay magtititwala at susunod sa Kanya, at ang mga Romano ay dadating at tatanggalin ang ating posisyon pati na ang ating bansa!"
JUA 11:49 - At ang isa sa kanila na ang pangalang ay Caiapas na siyang pangulo ng kaparian noong taon na iyon ay sinabi sa kanila, "Wala talaga kayong alam,
JUA 11:50 - ni hindi n'yo isinasa alang-alang na mabuti para sa atin na mamatay ang isang tao alang-alang sa bayan upang ang buong bansa ay hindi mapahamak."
JUA 11:51 - Hindi niya ito sinabi sa kanyang sariling kagustuhan, kundi dahil siya ang pangulo ng kaparian nang taong iyon, nagsalita siya mula sa Diyos na si Jesus ay dapat na mamatay alang-alang sa bansang ito.
JUA 11:52 - Di lamang para sa bayan kundi para sa mga anak ng Diyos na nagsikalat-upang sila'y sama-samang tipunin at pag-isahin.
JUA 11:53 - Kaya mula sa araw na iyon ay nagka-isa silang gumawa ng plano para patayin Siya.
JUA 11:54 - Kaya naman, si Jesus ay hindi na hayagang nakikipag-ugnayan sa mga Judio. At Siya ay pumunta sa isang lalawigang malapit sa ilang, sa lungsod na kung tawagin ay Efraim. Doon sila namalagi kasama ng Kanyang mga alagad.
JUA 11:55 - Nang papalapit na ang Paskua, maraming mga taga lalawigan ang umakyat sa Jerusalem bago pa dumating ang Paskua upang gawin ang itinakdang paglilinis.
JUA 11:56 - Hinanap nila si Jesus habang sila ay nakatayo sa templo. Tanong nila sa isa't isa, "Ano sa palagay nyo, pupunta kaya Siya ng Pista?"
JUA 11:57 - Ang mga pinunong pari at mga Pariseo ay nagpasa ng batas na dapat ipaalam sa kanila ng sino mang makaalam kung nasaan Siya upang Siya ay ma aresto.
JUA 12:1 - Anim na araw bago mag Paskua, dumating si Jesus sa Betania kung saan nandoon si Lazaros na namatay at mula sa kamatayan ay Kanyang muling binuhay.
JUA 12:2 - Kaya't naghanda sila ng isang hapunan para sa Kanya. Si Marta ang naghain habang si Lazaros ay isa sa mga nakaupo sa harap ng lamesa kasama Niya.
JUA 12:3 - At kumuha si Maria ng halos kalahating litro ng mabango at mamahaling langis gawa sa katas ng halamang nardo at ipinahid sa mga paa ni Jesus. Pagkatapos ay pinunasan niya ang Kanyang mga paa gamit ang kanyang buhok. At napuno ang buong bahay ng amoy nitong mabangong langis.
JUA 12:4 - Kaya't sinabi ng isa sa Kanyang mga alagad, si Judas Iskariote, anak ni Simon na siyang magtataksil sa Kanya,
JUA 12:5 - Bakit hindi nalang ibenta ang pabangong ito sa halagang 300 denaryo at ibigay sa mga mahihirap?
JUA 12:6 - Sinabi niya ito hindi dahil may malasakit siya sa mga mahihirap, kundi dahil isa siyang magnanakaw at siya ang may hawak ng lalagyan ng pera. Kinukupitan niya ang inilalagay doon.
JUA 12:7 - Sinagot siya ni Jesus, "Pabayaan n'yo siya." Ginawa niya ito para sa araw ng libing ko.
JUA 12:8 - Lagi n'yong kasama ang mga mahihirap ngunit hindi n'yo Ako laging kasama."
JUA 12:9 - Kaya't nalaman ng maraming Judio na nandoon Siya at pumunta sila hindi lamang dahil kay Jesus kundi upang makita nila si Lazaros na binuhay Niya mula sa mga patay.
JUA 12:10 - Ngunit plano ng mga pinunong pari na patayin din si Lazaros
JUA 12:11 - Dahil maraming Judio ang di na sumusunod sa kanila dahil sa kanya at nagtitiwala at sumusunod na kay Jesus.
JUA 12:12 - Kinabukasan, maraming tao ang dumating sa Pista. Nang mabalitaan nila na parating si Jesus sa Jerusalem,
JUA 12:13 - kumuha sila ng mga sanga ng puno ng palmera, lumabas at sinalubong Siya. Nagsigawan sila ng, "Mabuhay ang ating Hari't Tagapagligtas! Purihin ang Hari ng Israel na dumarating sa pangalan ng Panginoon!"
JUA 12:14 - At nang matagpuan ni Jesus ang isang batang asno, inupuan Niya ito, gaya ng nasusulat,
JUA 12:15 - Huwag kang matakot, babaing anak ni Zion; tignan mo, ang iyong Hari ay paparating na nakaupo sa bisiro ng isang asno.
JUA 12:16 - Noong una, ang mga bagay na ito ay hindi naunawaan agad ng Kanyang mga alagad. Ngunit ng maluwalhati na si Jesus, naalala nila na ang mga bagay na ito ay sinulat patungkol sa Kanya at ginawa nila ang mga bagay na ito sa Kanya.
JUA 12:17 - Samantala, ang mga taong kasama Niya noong tinawag Niya si Lazaros mula sa kanyang libingan at buhayin mula sa mga patay ay panay-panay ang pagpapatotoo.
JUA 12:18 - Ito rin ang dahilan kaya sinalubong Siya ng mga tao. Narinig nila na ginawa Niya ang himalang ito.
JUA 12:19 - Kaya't nagusap-usap ang mga Pariseo at sinabi, "Hindi nyo ba nauunawaan na wala tayong nagawa? Tignan n'yo, ang lahat ng tao ay pumupunta na sa Kanya!"
JUA 12:20 - At may mga ilang Griyego doon na umakyat upang sumamba sa gitna ng kapistahan.
JUA 12:21 - Lumapit ang mga ito kay Felipe na taga Betsaida sa Galilea at nakiusap sa kanya na nagsabing, "Ginoo, pwede nyo po bang ipakilala si Jesus sa amin?"
JUA 12:22 - Pumunta si Felipe kay Andres upang kausapin siya at pagkatapos ay sinabi nina Andres at Felipe kay Jesus.
JUA 12:23 - Sinagot sila ni Jesus at sinabi, "Dumating na ang oras na ang Anak ng Tao ay maparangalan.
JUA 12:24 - Sasabihin ko sa inyo ang totoo, malibang malaglag ang isang butil ng trigo sa lupa, mananatili itong nag-iisa. Pero pag ito'y namatay, magbubunga ito ng marami.
JUA 12:25 - Ang nagmamahal sa kanyang sarili ay mawawalan nito, ngunit ang namumuhi sa kanyang sarili sa mundong ito ay maiingatan ito at magtatamo ng buhay na di magwawakas.
JUA 12:26 - Kung ang sinuman ay maglilingkod sa Akin, dapat siyang sumunod sa Akin; kung nasaan Ako, nandoon din ang Aking lingkod. Kung sinuman ay maglingkod sa Akin, siya'y paparangalan ng Aking Ama.
JUA 12:27 - Ngayon nakakaramdam ako ng pagkabagabag sa Aking kaluluwa at ano ang dalangin ko? 'Ama, iligtas nyo po Ako mula sa oras na ito!' Ngunit dahil nga dito kaya Ako dumating sa oras na ito.
JUA 12:28 - Ama, luwalhatiin mo ang Iyong pangalan." At may tinig mula sa langit ang nagsalita, "Niluwalhati ko na, at muli ko pa itong luluwalhatiin."
JUA 12:29 - Kaya naman sinabi ng mga taong nakatayo doon ng marinig nila ay kumulog daw, ang iba naman ay nagsabi na may anghel na nagsalita sa Kanya.
JUA 12:30 - Sumagot si Jesus at sinabi, "Ang tinig na narinig n'yo ay di para sa Akin kundi para sa inyo.
JUA 12:31 - Ngayon ang paghuhukom ng mundong ito. Ngayon ang pangulo ng mundong ito ay palalayasin mula sa kanyang puwesto.
JUA 12:32 - At, kung Ako ay maitaas mula sa lupa, hahatakin ko ang lahat ng tao papunta sa Akin.
JUA 12:33 - Sinabi Niya ito bilang pahiwatig kung anong uri ng kamatayan ang Kanyang haharapin.
JUA 12:34 - Sinagot Siya ng mga tao, "Narinig namin mula sa Kautusan na ang Kristo ay mananatili magpakailanman kaya paano mo sasabihing ang Anak ng Tao ay dapat maitaas? Sino ba tong Anak ng Tao?"
JUA 12:35 - Kaya sinagot sila ni Jesus, "Kaunting panahon nalang kayo may liwanag. Lumakad kayo habang taglay nyo ang liwanag para hindi kayo abutan ng dilim; dahil siya na naglalakad sa dilim ay hindi alam ang pupuntahan.
JUA 12:36 - Hanggang taglay n'yo ang liwanag, magtiwala at sumunod kayo sa liwanag upang kayo ay maging mga anak ng liwanag." Pagkatapos sabihin ni Jesus ang mga bagay na ito Siya'y umalis at nagtago sa kanila.
JUA 12:37 - Kahit napakarami Niyang ginawang himala sa kalagitnaan nila, hindi pa rin sila nagtiwala at sumunod sa Kanya--
JUA 12:38 - Upang ang salita ni propeta Isaias ay matupad na sinasabi, "Panginoon, sino po ang naniwala sa aming pahayag? At kanino ba naipakita ang kapangyarihan ng Panginoon?
JUA 12:39 - Kaya nga hindi sila makapaniwala dahil sinabing muli ni Isaias,
JUA 12:40 - Binulag niya ang kanilang mga mata, at pinatigas ang kanilang puso upang hindi sila makakita gamit ang kanilang mga mata, o makaunawa gamit ang kanilang mga puso, at magbalik-loob at pagagalingin Ko sila.
JUA 12:41 - Sinabi ito ni Isaias nang makita niya ang Kaniyang kaluwalhatian at nagpahayag patungkol sa Kanya.
JUA 12:42 - Samantala, maraming kabilang sa mga kilalang pinuno ng bayan ang nanalig sa Kanya ngunit dahil sa mga Pariseo hindi nila ipinapaalam ito, kundi ay ititiwalag sila mula sa simbahan.
JUA 12:43 - Ginawa nila ito dahil mas minahal nila ang karangalang binibigay ng tao higit kaysa karangalang galing sa Diyos.
JUA 12:44 - Sumigaw si Jesus at sinabi, "Siya na nagtitiwala at sumusunod sa Akin ay hindi nagtitiwala at sumusunod sa Akin kundi sa Kanya na nagpadala sa Akin.
JUA 12:45 - At sinumang nakakakita sa Akin ay nakikita Siya na nagpadala sa Akin.
JUA 12:46 - Dumating Ako upang maging liwanag para sa lahat ng tao, upang sinumang magtiwala at sumunod sa Akin ay hindi na manatili sa kadiliman.
JUA 12:47 - Kung ang sinumang makarinig ng Aking mga salita ay hindi magtiwala at sumunod, hindi Ko siya hahatulan dahil hindi Ako dumating upang hatulan ang mga makasalanan kundi upang iligtas ang lahat.
JUA 12:48 - Ang hindi tumatanggap sa Akin, at di tumatanggap sa Aking mga salita, ay may isa na hahatol sa kanya-ang salita na sinabi Ko. Ito ang hahatol sa kanya sa huling araw.
JUA 12:49 - Dahil hindi ako nagsasalita para sa aking sarili, kundi ang Ama na nagpadala sa Akin ang nagbigay sa Akin ng utos-kung ano ang Aking sasabihin at kung ano ang Aking ituturo.
JUA 12:50 - At alam Ko na ang Kanyang utos ay patungo sa buhay na di magwawakas. Kaya anumang sinasabi ko at anumang sinasabi sa Akin ng Ama, iyon ang Aking sinasabi.
JUA 13:1 - Bago pa sumapit ang Paskua, naunawaan ni Jesus na dumating na ang Kanyang oras upang iwanan ang mundong ito at pumunta sa Ama. Dahil iniibig Niya ang mga sa Kanya na nasa mundo, ipinakita Niya ang Kanyang pag-ibig sa kanila hanggang sa kahuli-hulihan.
JUA 13:2 - Habang sila ay naghahapunan, nilagay na ng diablo sa puso ni Judas Iskariote, ang anak ni Simon, na pagtaksilan Siya.
JUA 13:3 - Naunawaan na ni Jesus na ipinagkaloob na ng Ama ang lahat ng bagay sa Kanyang mga kamay, na Siya ay nagmula sa Diyos at papunta sa Diyos.
JUA 13:4 - Umahon Siya mula sa Kanyang hapunan, itinabi ang Kanyang panlabas na kasuotan, kumuha ng tuwalya at itinali ito sa Kanyang baywang.
JUA 13:5 - Pagkatapos, naglagay Siya ng tubig sa palanggana at sinimulang hugasan ang mga paa ng Kanyang mga alagad at punasan ang mga ito ng tuwalyang nakatali sa Kanyang baywang.
JUA 13:6 - Pagdating Niya kay Simon Pedro sinabi ni Pedro sa Kanya, "Panginoon, huhugasan nyo po ba ang aking mga paa?"
JUA 13:7 - Sumagot si Jesus at sinabi sa kanya, "Sa ngayon ay hindi mo pa naiintindihan ang ginagawa ko, ngunit maiintindihan mo rin pagkatapos nito."
JUA 13:8 - Sinabi ni Pedro sa Kanya, "Hindi NÃ¢â‚¬â„¢yo po kailanman huhugasan ang aking mga paa!" Sinagot siya ni Jesus, "Malibang hugasan kita, wala kang bahagi sa Akin."
JUA 13:9 - Sumagot si Simon Pedro sa Kanya, "Panginoon, huwag lang po ang mga paa ko, kundi pati na ang aking mga kamay at ulo!"
JUA 13:10 - Sinagot siya ni Jesus, "Siya na naligo na ay hindi na kailangan, maliban sa paghuhugas ng kanyang mga paa. Malinis na ang kanyang katawan. Kayo nga ay malinis na ngunit hindi lahat kayo."
JUA 13:11 - Dahil alam Niya kung sino ang magtataksil sa Kanya, sinabi Niya, "Hindi lahat kayo ay malinis."
JUA 13:12 - Matapos Niyang hugasan ang kanilang mga paa, nagbihis Siya at nagbalik sa puwesto Niya. Sinabi Niya sa kanila, "Naintindihan nyo ba ang ginawa Ko sa inyo?
JUA 13:13 - Tinatawag nyo akong 'Guro' at 'Panginoon' at kayo ay tama dahil yun nga Ako.
JUA 13:14 - Kung Ako na inyong Panginoon at Maestro ay naghugas ng inyong mga paa, dapat hugasan nyo din ang mga paa ng isa't isa.
JUA 13:15 - Nagbigay Ako sa inyo ng halimbawa na dapat n'yong gawin kung paano Ko ito ginawa sa inyo.
JUA 13:16 - Sasabihin ko sa inyo ang totoo, walang lingkod ang higit na dakila kaysa sa kanyang panginoon, ni ang mensahero ay higit na dakila kaysa sa nagpadala sa kanya.
JUA 13:17 - Kung naiintindihan n'yo ang mga bagay na ito; mapalad kayo kung gagawin n'yo sila.
JUA 13:18 - Hindi para sa inyong lahat ang sinasabi Ko; kilala Ko ang Aking mga pinili. Ngunit ang Kasulatan ay dapat maganap na sinabi, 'Siya na aking kaibigan at kasama kong kumain ng tinapay ang siyang nagtaksil sa akin.'
JUA 13:19 - Sinasabi ko sa inyo ito ngayon bago pa man mangyari para kung mangyari na ay magtiwala kayo na Ako nga Siya.
JUA 13:20 - Sasabihin ko sa inyo ang totoo, siya na tumatanggap ng sinumang ipadala ko ay tumatanggap sa Akin, at sinumang tumatanggap sa Akin ay tumatanggap sa Kanya na nagpadala sa Akin."
JUA 13:21 - Pagtapos sabihin ito ni Jesus nabagabag ang Kanyang espiritu at inilahad sa kanila ang Kaniyang nalalaman, "Sasabihin ko sa inyo ang totoo, isa sa inyo ay magtataksil sa Akin!"
JUA 13:22 - Kaya't nagtinginan ang mga alagad sa isa't isa dahil wala silang ideya kung sino ang Kanyang tinutukoy.
JUA 13:23 - May isa sa mga alagad na kinagigiliwan ni Jesus at siya'y  nakahilig sa dibdib ni Jesus.
JUA 13:24 - Sumenyas si Simon Pedro sa kanya at pinakiusapan siya na tanungin kung sino ang Kanyang tinutukoy.
JUA 13:25 - Kaya habang nakahilig sa dibdib ni Jesus ay nagtanong siya sa Kanya, "Panginoon, sino po ang tinutukoy N'yo?"
JUA 13:26 - Sumagot si Jesus, "Ang Aking tinutukoy ay siya na bibigyan Ko ng kapirasong tinapay matapos Ko itong isawsaw." At pagkatapos Niyang isawsaw ang kapiraso ng tinapay, ibinigay Niya ito kay Judas Iskariote na anak ni Simon.
JUA 13:27 - Matapos kainin ito, sinaniban siya ni Satanas. At sinabi ni Jesus sa kanya, "Gawin mo na ang dapat mong gawin."
JUA 13:28 - Wala sa kanila na nasa lamesa ang nakakaalam kung anong dahilan bakit Niya ito sinabi sa kanya.
JUA 13:29 - Akala ng ilan sa kanila na dahil hawak ni Judas ang lalagyan ng pera ay sinabihan siya ni Jesus, "Bilhin mo ang mga bagay na kakailanganin natin sa Pista," o di kaya baka inutusan siyang magbigay ng ilan sa mga mahihirap.
JUA 13:30 - Matapos kainin ang kapirasong tinapay, dali-dali siyang lumabas. Gabi na noon.
JUA 13:31 - Kaya pagkaalis niya ay sinabi ni Jesus, "Ngayon ang Anak ng Tao ay naluwalhati at ang Diyos ay naluwalhati sa Kanya.
JUA 13:32 - Kung ang Diyos ay naluwalhati sa Kanya, luluwalhatiin din Siya ng Diyos kasama N'ya, at luluwalhatiin Siya nito kaagad.
JUA 13:33 - Mga munting anak, kaunting panahon nalang n'yo Ako makakasama. Hahanapin n'yo Ako, at kagaya ng sinabi Ko sa mga Judio, 'Hindi kayo makakapunta sa Aking pupuntahan.' Ganito rin ang sinasabi Ko sa inyo ngayon.
JUA 13:34 - Isang bagong utos ang ibinibigay ko sa inyo: Ibigin n'yo ang isa't isa. Kung paano ko kayo inibig, gayon din dapat n'yong ibigin ang isa't isa.
JUA 13:35 - Sa pamamagitan nito malalaman ng lahat ng tao na kayo'y mga alagad Ko-kung kayo'y may pag-ibig sa isa't isa."
JUA 13:36 - Tinanong Siya ni Simon Pedro, "Panginoon, saan po Kayo pupunta?" Sinagot siya ni Jesus, "Papunta Ako sa lugar na di mo pa kayang sumunod, pero susunod ka sa Akin pagtapos."
JUA 13:37 - Sinagot Siya ni Pedro, "Panginoon, bakit po hindi ako makakasunod sa Inyo ngayon? Iaalay ko po ang aking sarili para sa Inyo."
JUA 13:38 - Sinagot siya ni Jesus, "Iaalay mo ang iyong buhay para sa Akin? Sasabihin ko sa'yo ang totoo, hindi titilaok ang manok hangga't di mo Ako itinatakwil ng makatlong beses.
JUA 14:1 - Huwag n'yong hayaang mabalisa ang inyong mga puso. Magtiwala at sumunod kayo sa Diyos; magtiwala din kayo at sumunod sa Akin.
JUA 14:2 - Sa tahanan ng Aking Ama ay maraming lugar na pwede n'yong tirahan. Kung hindi ay sana sinabi ko na sa inyo. Doon ako papunta para maghanda ng lugar para sa inyo.
JUA 14:3 - Kung aalis ako't maghahanda ng lugar para sa inyo, babalik uli Ako at isasama Ko na kayo sa Aking piling; para kung saan Ako nandoon ay nandoon din kayo.
JUA 14:4 - Alam n'yo kung saan Ako papunta at alam n'yo din ang daan.
JUA 14:5 - Nagtanong sa Kanya si Tomas, "Panginoon, hindi po namin alam kung saan Kayo pupunta, kaya paano po namin malalaman ang daan?"
JUA 14:6 - Sinagot siya ni Jesus, "Ako ang Daan, ang Katotohanan, at ang Buhay. Walang makakarating sa Ama kundi sa pamamagitan Ko.
JUA 14:7 - Kung nakilala n'yo Ako, nakilala na din n'yo ang Aking Ama. Simula ngayon, kilala n'yo na Siya at nakita na n'yo Siya."
JUA 14:8 - Sinabi ni Felipe sa Kanya, "Panginoon, ipakita N'yo po sa amin ang Ama at sapat na po ito sa amin."
JUA 14:9 - Sinabi ni Jesus sa kanya, "Sa matagal na panahong kasama n'yo Ako, hindi mo pa ba Ako nakilala, Felipe? Siya na nakakita sa Akin ay nakakita rin sa Ama. Paano mo sasabihin ngayon, 'Ipakita N'yo po sa amin ang Ama?'
JUA 14:10 - Hindi ka ba naniniwala na Ako ay nasa Ama, at ang Ama ay nasa Akin? Ang mga salita na sinasabi Ko sa inyo ay hindi Ko sinasabi na galing lang sa Aking kaisipan. Ang Ama na naninirahan sa Akin ang Siyang may gawa ng mga ito.
JUA 14:11 - Magtiwala kayo na Ako ay nasa Ama, at ang Ama ay nasa Akin; kundi naman, magtiwala kayo alang-alang sa mga gawang nasaksihan n'yo.
JUA 14:12 - Sasabihin Ko sa inyo ang totoo, siya na nagtitiwala at sumusunod sa Akin ay makakagawa din ng mga bagay na ginagawa Ko. Higit pa sa mga ito ang gagawin niya dahil pupunta na Ako sa Aking Ama.
JUA 14:13 - At anumang hingin n'yo sa Aking pangalan ay gagawin Ko, para maluwalhati ang Ama kasama ng Anak.
JUA 14:14 - Kung hihiling kayo ng kahit anong bagay sa pangalan Ko, gagawin ko ito.
JUA 14:15 - Kung mahal n'yo Ako, ingatan n'yo ang Aking mga utos.
JUA 14:16 - Mananalangin Ako sa Ama,  at ipagkakaloob Niya sa inyo ang isa pang Kaagapay na di kayo kailanman iiwan--
JUA 14:17 - ang Espiritu ng katotohanan. Hindi Siya kayang tanggapin ng lahat dahil hindi nila Siya nakikita o nakikilala. Pero kilala n'yo Siya dahil naninirahan Siya sa piling n'yo at mananahan sa inyong puso.
JUA 14:18 - Hindi Ko kayo iiwan ng walang kaagapay. Pupuntahan Ko kayo.
JUA 14:19 - Sa maikling panahon nalang, hindi na ako makikita sa mundong ibabaw ngunit patuloy n'yo Akong makikita. Dahil Ako'y buhay, kayo din ay mabubuhay.
JUA 14:20 - Mauunawaan n'yo sa araw na iyon na Ako ay nasa Ama at kayo ay nasa Akin, at Ako ay nasa inyo.
JUA 14:21 - Siya na nakakaalam ng Aking mga utos at tumutupad nito ang nagmamahal sa Akin. Matutuwa ang Ama sa kanya na nagmamahal sa Akin. Ako din ay matutuwa sa kanya at lubusan  Akong magpapakilala sa kanya.
JUA 14:22 - Sinabi ni Judas (hindi Iscariote), "Panginoon, bakit po n'yo ipapahayag ng lubos ang Inyong sarili sa amin at hindi sa lahat ng tao?"
JUA 14:23 - Sumagot si Jesus at sinabi sa kanya, "Kung mahal Ako ng isang tao, susunod siya sa Aking mga salita. Matutuwa ang Aking Ama sa kanya at pupuntahan Namin siya at mananahan Kami sa kanyang piling.
JUA 14:24 - Ang hindi nagmamahal sa Akin ay hindi susunod sa Aking mga sinasabi. Ang salita na inyong naririnig ay di sa Akin kundi sa Ama na nagpadala sa Akin.
JUA 14:25 - Sinasabi Ko sa inyo ang mga bagay na ito habang kasama n'yo pa Ako.
JUA 14:26 - Pero ang Kaagapay, ang Banal na Espiritu, na ipapadala ng Ama sa Aking pangalan, ang Siyang magtuturo sa inyo ng lahat ng bagay at ipapaalala Niya sa inyo ang lahat ng bagay na sinabi Ko sa inyo.
JUA 14:27 - Tagumpay at kasiyahan ang Aking iniiwan sa inyo. Ang Aking tagumpay at kasiyahan ang binibigay Ko sa inyo at hindi Ako nagbibigay sa inyo tulad ng tao. Huwag n'yong hayaang mabagabag ang inyong puso, ni hayaang matakot ito.
JUA 14:28 - Narinig n'yo kung paano Ko sinabi sa inyo, 'Aalis Ako at muling babalik sa inyo.' Kung mahal n'yo Ko, matutuwa kayo dahil sinabi Ko na pupunta Ako sa Aking Ama dahil ang Ama ay higit na dakila sa Akin.
JUA 14:29 - Sinabi Ko sa inyo bago ito mangyari para kung mangyari na ito ay magtiwala kayo at sumunod.
JUA 14:30 - Hindi na magtatagal ang pakikipag-usap Ko sa inyo dahil ang pangulo ng mundong ito ay parating na. Hindi Ako saklaw ng kanyang awtoridad.
JUA 14:31 - Pero mangyayari ito para malaman ng mundo na mahal ko ang Ama at ginagawa ko lang ang inutos ng Aking Ama. Tumayo na kayo at umalis na tayo dito."
JUA 15:1 - "Ako ang totoong puno ng ubas at ang Aking Ama ang hardinero.
JUA 15:2 - Ang bawat sangang nasa Akin na hindi nagbubunga ay tinatanggal Niya, at ang bawat sangang namumunga ay nililinis Niya para lalo pang maging mabunga.
JUA 15:3 - Ngayon, malinis na kayo sa pamamagitan ng salita na sinabi ko sa inyo.
JUA 15:4 - Manatili kayo sa Akin at Ako'y mananatili sa inyo. Kung paano ang sanga'y di magkakabunga mula sa sarili nito malibang manatili itong nakakabit sa puno, hindi n'yo rin kaya, kung di kayo mananatili sa Akin.
JUA 15:5 - Ako ang puno ng ubas, kayo ang mga sanga. Mananatili Ako sa kanya na nananatili sa Akin at siya ay magbubunga ng marami. Hindi n'yo 'to magagawa kung Ako'y walay sa inyo.
JUA 15:6 - Kung sinuman ay hindi nananatili sa Akin, para siyang sanga na itinapon at natuyo. Pupulutin ito ng mga tao at ihahagis sa apoy upang sunugin.
JUA 15:7 - Kung nananatili kayo sa Akin at ang mga salita Ko ay nananatili sa inyo, hihiling kayo ng anumang bagay at ito'y ipagkakaloob sa inyo.
JUA 15:8 - Ito ang nagbibigay luwalhati sa Aking Ama na kayo ay magbunga ng marami, para talagang maging mga alagad ko Kayo.
JUA 15:9 - Kung paano Ako minahal ng Ama, gayon Ko din kayo minahal. Magpatuloy kayo sa Aking pagmamahal.
JUA 15:10 - Kung sinusunod n'yo ang Aking mga utos, mananatili kayo sa Aking pagmamahal, kung paano Ako sumunod sa mga utos ng Aking Ama at nanatili sa Kanyang pagmamahal.
JUA 15:11 - Sinabi Ko sa inyo ang mga bagay na ito para manatili sa inyo ang Aking kagalakan at para makumpleto ang inyong kagalakan.
JUA 15:12 - Ito ang Aking utos: mahalin ninyo ang isa't isa katulad ng pag-mamahal Ko sa inyo.
JUA 15:13 - Walang pag-mamahal ang hihigit pa sa pagmamahal ng isang taong nag-aalay ng kanyang sarili para sa kanyang mga kaibigan.
JUA 15:14 - Kayo'y mga kaibigan Ko kung ginagawa ninyo anumang iutos Ko sa inyo.
JUA 15:15 - Simula ngayon, di Ko na kayo itinuturing na mga lingkod lamang dahil ang lingkod ay walang alam sa ginagawa ng kanyang pinaglilingkuran. Tinuturing Ko na kayong mga kaibigan dahil ipinaunawa Ko na sa inyo ang lahat ng bagay na natutunan ko sa Aking Ama.
JUA 15:16 - Hindi ninyo Ako pinili, kundi Ako ang pumili sa inyo at nag-ordena sa inyo para kayo ay humayo at magbunga, at manatili ang inyong bunga. Kaya't anumang hilingin ninyo sa Ama sa Aking pangalan ay ibibigay Niya sa inyo.
JUA 15:17 - Iniutos Ko sa inyo ang mga bagay na ito para matuto kayong  magmahalan sa isa't isa.
JUA 15:18 - Kung ang mundo ay namumuhi sa inyo, unawain ninyo na namuhi na ito sa Akin bago kayo kamuhian nito.
JUA 15:19 - Kung kayo ay maka mundo, mamahalin nila kayo tulad ng pagmamahal nila sa kanilang kapwa. Pero dahil hindi kayo maka mundo, kundi pinili Ko kayo mula sa mundong ito: ayaw sa inyo ng mundo.
JUA 15:20 - Alalahanin ninyo ang salitang sinabi ko sa inyo, 'Walang lingkod na mas higit na dakila kaysa sa kanyang pinaglilingkuran.' Kung inusig nila Ako, uusigin din nila kayo. Kung tinupad nila ang Aking salita, tutuparin din nila ang inyong mga salita.
JUA 15:21 - Ngunit lahat ng mga bagay na ito ay gagawin nila sa inyo dahil sa Aking pangalan, dahil hindi nila Siya kilala na nagpadala sa Akin.
JUA 15:22 - Kung hindi lang sana Ako naparito at nangaral sa kanila, hindi nila ginawa ang kasalanang ginawa nila, pero ngayon ay hindi na nila maitatago ang kanilang kasalanan.
JUA 15:23 - Siya na namumuhi sa Akin ay namumuhi rin sa Aking Ama.
JUA 15:24 - Kung hindi Ko ginawa sa harap nila ang mga gawang hindi pa nagawa nino man, hindi sila nagkasala. Pero ngayon, parehas nilang nakita at kinamuhian Ako't ang Aking Ama.
JUA 15:25 - Ngunit ito'y nangyari para matupad ang sinabi at naisulat sa kanilang kautusan, 'Kinamuhian nila Ako ng walang kadahi-dahilan.'
JUA 15:26 - Ngunit pagdating ng Kaagapay na ipapadala Ko sa inyo mula sa Ama, ang Espiritu ng katotohanan na manggagaling sa Ama-Siya ang magpapatotoo patungkol sa Akin.
JUA 15:27 - At kayo rin ay magpapatotoo dahil kasa-kasama Ko na kayo sa simula't simula pa.
JUA 16:1 - Sinabi Ko ang mga bagay na ito para walang humadlang sa inyong pagsunod sa Akin.
JUA 16:2 - Ititiwalag nila kayo sa mga simbahan. Oo, darating ang panahon na sinumang papatay sa inyo ay ituturing na ito'y paglilingkod niya sa Diyos.
JUA 16:3 - At gagawin nila ang mga bagay na ito sa inyo dahil hindi nila nakikilala ang Ama o Ako.
JUA 16:4 - Pero sinabi Ko sa inyo ang mga bagay na ito para pag dumating na ang panahon ay maalala n'yo na sinabi Ko ang mga ito sa inyo. At di Ko sinabi ang mga bagay na ito sa inyo noong una dahil kasama n'yo pa Ako.
JUA 16:5 - Ngayon ay papunta na Ako sa Kanya na nagpadala sa Akin at wala sa inyo ang nagtatanong, 'Saan po Kayo pupunta?'
JUA 16:6 - Pero dahil sinabi Ko ang mga bagay na ito sa inyo ay napuno na ng pighati ang inyong mga puso.
JUA 16:7 - Gayun pa man, sasabihin Ko pa rin sa inyo ang totoo. Makakabuti para sa inyo na Ako'y umalis dahil kung hindi Ako aalis ay hindi mapapa sa inyo ang Kaagapay. Ngunit pag alis Ko ay papupuntahin Ko Siya sa inyo.
JUA 16:8 - Pagdating Niya ay ipapamukha Niya sa lahat ng tao ang kanilang kasalanan, ang buhay na matuwid at ang paghuhukom.
JUA 16:9 - Sa kanilang kasalanan; dahil hindi sila nagtiwala at sumunod sa Akin;
JUA 16:10 - Sa buhay na matuwid, dahil papunta Ako sa Ama at di n'yo na Ako makikita;
JUA 16:11 - Sa paghuhukom, dahil sinentensyahan na ang pangulo ng mundong ito.
JUA 16:12 - Marami pa 'Kong bagay na sasabihin sa inyo pero di n'yo pa  kayang tanggapin ngayon.
JUA 16:13 - Pero pagdating ng Espiritu ng Katotohanan, gagabayan Niya kayo sa lahat ng katotohanan dahil hindi Siya mangungusap mula sa Kanyang sarili kundi sasabihin Niya lang ang anumang nadinig Niya. Ipapakita Niya sa inyo ang mga bagay na darating.
JUA 16:14 - Pararangalan Niya Ako dahil tatanggap Siya mula sa Akin at ipapaalam ito sa inyo.
JUA 16:15 - Ang lahat ng mga bagay na mayroon ang Ama ay Akin. Kaya sinabi ko na tatanggap Siya mula sa Akin at ipapaalam ito sa inyo.
JUA 16:16 - Maigsing panahon nalang at di n'yo na Ako makikita. At pagtapos muli ng maigsing panahon ay muli n'yo Akong makikita dahil pupunta Ako sa Ama."
JUA 16:17 - Kaya't nagtanungan ang mga alagad sa isa't isa, "Ano 'tong sinabi Niya sa atin na, 'Maigsing panahon nalang at di n'yo na Ako makikita. At paglipas muli ng maigsing panahon, muli n'yo Akong makikita' At yung, 'Dahil pupunta Ako sa Ama'?"
JUA 16:18 - At nagtanungan pa sila, "Ano 'tong sinasabi Niyang, 'Maigsing panahon?' "Hindi natin masabi kung ano ang ibig Niyang sabihin."
JUA 16:19 - Nalaman ni Jesus na gusto nila Siyang tanungin tungkol dito at nagsabi sa kanila, "Nagtatanungan ba kayo sa isa't isa tungkol sa sinabi Kong, "Maigsing panahon na lang at di n'yo na Ako makikita. At paglipas muli ng maigsing panahon, muli n'yo Akong makikita?"
JUA 16:20 - Sasabihin ko sa inyo ang totoo, mananangis kayo at magdadalamhati, ngunit ang mundo ay magdiriwang. Kayo'y magluluksa pero ang inyong pagluluksa ay magbubunga sa kagalakan.
JUA 16:21 - Ang isang babaing malapit nang magsilang ng bata ay nakakaranas ng matinding kirot dahil oras na ng kanyang panganganak. Pero paglabas na paglabas ng bata ay wala na ang alaala ng kanyang pagdurusa dahil sa tuwa na may isang taong isinilang sa daigdig.
JUA 16:22 - Yan ang dahilan kaya kayo malungkot ngayon: pero, magkikita tayong muli at magagalak ang inyong mga puso-kagalakang walang sinumang makakaagaw sa inyo.
JUA 16:23 - Sa araw na iyon, hindi na kayo magtatanong sa Akin. Sasabihin ko sa inyo ang totoo, anumang hilingin ninyo sa Ama sa Aking pangalan ay ibibigay Niya sa inyo.
JUA 16:24 - Hanggang ngayon, wala pa kayong hinihingi sa Aking pangalan. Humingi kayo at kayo'y tatanggap, para makumpleto ang inyong kagalakan.
JUA 16:25 - Patalinghaga Kong sinabi ang mga bagay na ito pero darating ang panahon na di na Ako magsasalita sa inyo ng patalinghaga. Ilalahad ko sa inyo ang Ama sa mga salitang madaling unawain.
JUA 16:26 - Sa araw na iyon ay hihingi kayo sa Aking pangalan at di Ko sinasabi na mananalangin Ako sa Ama para sa inyo.
JUA 16:27 - Itinuturing kayo ng Ama bilang Kanyang mga kaibigan dahil kinaibigan n'yo Ako at nagtiwala kayo na dumating Ako mula sa Diyos,
JUA 16:28 - Dumating Ako mula sa Ama, naparito sa daigdig at muling iiwan ang daigdig para pumunta sa Ama.
JUA 16:29 - Sinabi ng Kanyang mga alagad sa Kanya, "Ayus! Madali na pong intindihin ang sinasabi N'yo at di na po matalinghaga!
JUA 16:30 - Ngayon po ay sigurado kami na alam N'yo po ang lahat ng bagay at walang tao'ng dapat na mag-alinlangan patungkol sa Inyo. Sa pamamagitan nito kami po'y naniniwala na nagmula Kayo sa Diyos."
JUA 16:31 - Sinagot sila ni Jesus, "Naniniwala na ba kayo ngayon?
JUA 16:32 - Tignan n'yo, dumarating ang oras, Oo, dumating na ngayon, na lahat kayo ay magsisikalat, ang bawat isa sa inyo ay magkakanya-kanya at iiwan Akong mag-isa. Pero hindi Ako nag-iisa dahil kasama ko ang Aking Ama.
JUA 16:33 - Sinabi Ko sa inyo ang mga bagay na ito para sa pamamagitan ng pagtitiwala n'yo sa Akin ay magkaroon kayo ng tagumpay at kasiyahan. Haharapin n'yo ang mga problema sa mundong ito. Pero mabuhayan kayo ng loob dahil nanalo na Ako sa pakikipaglaban sa mundo!
JUA 17:1 - Pagtapos sabihin ni Jesus ang mga salitang ito, tumingala Siya sa langit at sinabi, "Ama, dumating na po ang oras. Luwalhatiin N'yo po ang inyong Anak upang ang Anak ay magbigay din po ng luwalhati sa Inyo,
JUA 17:2 - Dahil po sa binigyan N'yo Siya ng kapangyarihang pamunuan ang lahat ng tao upang bigyan ng buhay na di magwawakas ang mga taong ipinagkaloob N'yo sa Kanya.
JUA 17:3 - At ito ang buhay na di magwawakas: ang makilala't maranasan Ka, ang nag-iisa at totoong Diyos, at si Jesu-Kristo na Iyong pinadala.
JUA 17:4 - Niluwalhati Ko po Kayo sa lupa. Tinapos Ko po ang trabahong ipinagkaloob N'yo po sa Aking gawin.
JUA 17:5 - At ngayon po, O Ama, Kayo po mismo ang magbigay luwalhati sa Akin -katulad ng kaluwalhatiang tinaglay Ko sa piling N'yo bago pa man lalangin ang mundo.
JUA 17:6 - Ipinakilala Ko po ang Inyong pangalan sa mga taong ipinagkaloob N'yo sa Akin mula sa mundo. Noon pa ma'y sa Inyo na po sila. Ibinigay N'yo sila sa Akin at tinupad nila ang Inyong salita.
JUA 17:7 - Ngayon po'y alam na nila na ang lahat ng mga bagay na ibinigay N'yo sa Akin ay mula sa Inyo.
JUA 17:8 - Dahil binigay Ko po sa kanila ang mga salita na ibinigay N'yo sa Akin at tinanggap po nila ang mga ito. Kumbinsido na po sila na Ako po ay nanggaling sa Inyo at naniwala sila na pinadala N'yo Ko.
JUA 17:9 - Ipinapanalangin Ko po sila. Hindi Ko po ipinapanalangin ang buong mundo, ngunit para sa kanila na ipinagkaloob N'yo sa 'Kin, dahil sila po'y sa Inyo.
JUA 17:10 - Lahat po ng sa Akin ay sa Inyo at ang sa Inyo ay Sa Akin, at Ako ay naluwalhati dahil sa kanila.
JUA 17:11 - At ngayo'y malapit na po Akong mawala sa mundo, pero nasa mundo pa po sila. Dumudulog po Ako sa Inyo. Amang Banal, ingatan N'yo po sa pamamagitan ng Inyong pangalan ang mga pinagkaloob N'yo sa Akin upang sila'y maging mag-kaisa tulad Natin.
JUA 17:12 - Habang sila po'y kasama Ko sa lupa ay iningatan Ko sila sa pamamagitan po ng Inyong pangalan. Sila pong ipinagkaloob N'yo'y iningatan Ko at wala pong napahamak sa kanila maliban sa anak ng kapahamakan upang matupad ang Kasulatan.
JUA 17:13 - Ngayon po'y papunta na Ako sa Inyo at sinasabi ko po ang mga bagay na ito habang Ako'y nasa mundo pa, upang ang kalooban nila'y mapuno ng Aking kagalakan.
JUA 17:14 - Ipinagkaloob Ko po sa kanila ang Inyong salita at kinamuhian sila ng mundo, dahil hindi po sila maka mundo, gaya Ko po na hindi maka mundo.
JUA 17:15 - Hindi Ko po ipinapanalangin na kunin N'yo na po sila sa mundo, kundi'y ingatan N'yo po sila mula sa masama.
JUA 17:16 - Hindi po sila maka mundo, gaya Ko po na di maka mundo.
JUA 17:17 - Gawin N'yo po silang banal sa pamamagitan ng Inyong katotohanan. Ang Inyo pong salita ay katotohanan.
JUA 17:18 - Kung paanong Ako po'y pinadala N'yo sa mundo, gayon Ko din naman sila pinadala sa mundo.
JUA 17:19 - At alang-alang sa kanila'y itinatalaga Ko po ang Aking sarili upang sila di'y maitalaga sa pamamagitan ng katotohanan.
JUA 17:20 - Hindi lang po para sa kanila ang Aking panalangin kundi rin po para sa mga magtitiwala at susunod pa sa Akin sa pamamagitan ng kanilang salita-
JUA 17:21 - na sila pong lahat ay magkaisa; kung paano Kayo, Ama, ay sumasa Akin, at Ako po'y sumasa Inyo, na sila din po ay magkaisa bunga ng kanilang kaugnayan sa atin, upang maniwala ang mundo na pinadala N'yo Ako.
JUA 17:22 - Ang kaluwalhatiang iginawad N'yo po sa Akin ay iginawad Ko din po sa kanila upang sila'y magkaisa kung paanong tayo ay nagkakaisa.
JUA 17:23 - Ako'y sumasa kanila at Kayo'y sumasa Akin upang sila'y maging ganap dulot ng pag-kakaisa. Sa ganitong paraan, mauunawaan ng mundo na Ako'y pinadala N'yo at minahal N'yo po sila kung paano N'yo po Ako minahal.
JUA 17:24 - Ama, gusto Ko po na sila na pinagkaloob N'yo sa Akin ay makasama Ko kung nasaan Ako para makita nila ang Aking kaluwalhatian na ipinagkaloob N'yo po sa Akin dahil minahal N'yo na Ako bago pa man lalangin ang daigdig.
JUA 17:25 - O Amang matuwid, hindi po Kayo nakilala ng mundo, pero kilala Ko Kayo at naunawaan ng mga ito na pinadala N'yo Ako.
JUA 17:26 - Pinakilala Ko po sa kanila ang Inyong pangalan at patuloy na ipapakilala, upang ang pag-ibig na pinaranas N'yo po sa Akin ay sumakanila at Ako'y sumakanila.
JUA 18:1 - Pagkasabi ni Jesus sa mga salitang ito ay pumunta Siya kasama ng Kanyang mga alagad sa batis ng Cedron kung saan ay may hardin. Pumasok Siya roon pati na ang Kanyang mga alagad.
JUA 18:2 - Alam din ni Judas na magtataksil sa Kanya ang lugar na ito dahil madalas si Jesus pumunta rito kasama ng Kanyang mga alagad.
JUA 18:3 - Kaya't si Judas, nang makatanggap ng isang grupo ng kalalakihan at mga opisyal mula sa mga pinunong pari at mga Pariseo, ay dumating doon na may mga lampara, mga sulo at mga armas.
JUA 18:4 - Kaya naman si Jesus, dahil nalalaman ang lahat ng bagay na mangyayari sa Kanya, ay lumabas at sinabi sa kanila, "Sino po ang inyong hinahanap?"
JUA 18:5 - Sumagot sila, "Si Jesus na taga Nazaret." Sinagot sila ni Jesus, "Ako po." Si Judas na nagtaksil sa Kanya ay kasama nilang nakatayo doon.
JUA 18:6 - Pagkasabi N'ya sa kanilang, "Ako po" sila'y napa atras at nabuwal sa lupa.
JUA 18:7 - Nagtanong Siyang muli sa kanila, "Sino po ang hinahanap n'yo?" At sinabi nila, "Si Jesus na taga Nazaret."
JUA 18:8 - Sumagot si Jesus, "Sinabi Ko na sa inyo na Ako po. Kung Ako ang inyong hinahanap, pabayaan n'yong makaalis ang mga kasama Ko.
JUA 18:9 - Para matupad ang Kanyang sinabi tungkol sa kanila, "Walang napahamak mula sa kanila na ipinagkaloob N'yo sa Akin."
JUA 18:10 - Kaya't binunot ni Simon Pedro ang dala niyang patalim at tinaga ang tauhan ng pangulo ng kaparian, anupa't naputol ang kanang tainga nito. Ang pangalan ng lingkod na iyon ay Malkus.
JUA 18:11 - Kaya't sinabi ni Jesus kay Pedro, "Ibalik mo ang iyong kutsilyo sa lalagyan nito! Hindi Ko ba iinumin ang basong ibinigay sa Akin ng Aking Ama?"
JUA 18:12 - Ang grupo ng mga sundalo, ang kumander,  at ang mga opisyal ng mga Judio ang magkakasamang dumakip at nagtali kay Jesus.
JUA 18:13 - Dinala muna Siya kay Annas dahil siya ang biyenang lalaki ni Caiapas na pangulo ng kaparian noong taon na iyon.
JUA 18:14 - Si Caiapas ang nagbigay ng payo sa mga Judio na mas mainam na isang tao ang mamatay alang-alang sa taong bayan.
JUA 18:15 - Sinundan ni Simon Pedro si Jesus at isa pang alagad na kilala ng pangulo ng kaparian at pumasok sila kasama si Jesus sa palasyo ng pangulo ng kaparian.
JUA 18:16 - Pero tumayo lang si Pedro sa labas, sa tabi ng pintuan. Kaya't lumabas din yung isang alagad na kilala ng pangulo ng kaparian para kausapin ang babaing gwardia na nagbabantay dito. At pinapasok din si Pedro.
JUA 18:17 - Sinabi ng babaing gwardia na nagbabantay sa pinto kay Pedro, "Di ba isa ka sa mga alagad ng taong ito?" Sinabi niya, "Hindi po."
JUA 18:18 - Dahil sa ginaw, ang mga katiwala at opisyal na nakatayo doon ay nagpabaga ng mga uling para magpainit. Nakihalo si Pedro sa kanila para magpainit din.
JUA 18:19 - Ang pangulo ng kaparian ay nagtanong kay Jesus patungkol sa Kanyang mga alagad at sa Kanyang itinuturo.
JUA 18:20 - Sinagot siya ni Jesus, "Lantaran Akong nagsasalita sa lahat ng tao. Lagi Akong nagtuturo sa simahan at sa templo kung saan laging nagtitipon ang mga Judio. Wala Akong sinabi ng palihim.
JUA 18:21 - Bakit n'yo Ako tinatanong? Tanungin n'yo sila na nakarinig sa Akin, kung ano ang sinabi Ko sa kanila. Tignan n'yo, alam nila ang Aking mga sinabi."
JUA 18:22 - At pagkatapos N'yang sabihin ang mga ito, sinampal si Jesus ng isa sa mga opisyal at sinabi, "Ganito Mo ba sagut-sagutin ang pangulo ng kaparian?"
JUA 18:23 - Sinagot siya ni Jesus, "Kung masama ang sinabi Ko, magpatotoo ka laban sa nakita mong masama, pero kung mabuti ang sinabi Ko bakit mo Ako sinampal?"
JUA 18:24 - Pagkatapos nito'y pinadala Siya ni Annas na nakagapos kay Caiapas na pangulo ng kaparian.
JUA 18:25 - Habang nakatayo't nagpapainit ng sarili si Simon Pedro. Sinabi nila sa kanya, "Hindi ba't isa ka sa Kanyang mga alagad?" Itinanggi niya ito at sinabi, "Hindi po."
JUA 18:26 - Isa sa mga tauhan ng pangulo ng kaparian na pinsan ng lalaking tinagpasan ni Pedro ng tainga ay nagsabi, "Di ba nakita kita sa hardin na kasama Niya?"
JUA 18:27 - Muli itong itinanggi ni Pedro at biglang tumilaok ang manok.
JUA 18:28 - Mula kay Caiapas, dinala nila si Jesus sa munisipyo-sa tanggapan ng gobernador. Umaga na ng sandaling iyon. Hindi sila pumasok sa tanggapan ng gobernador sa kagustuhan nilang di madungisan, sa gayo'y maging karapat-dapat na sumalo sa paggunita ng Paskua.
JUA 18:29 - Kaya't lumabas si Pilato at sinabi sa kanila, "Ano'ng nirereklamo n'yo laban sa taong ito?"
JUA 18:30 - Tumugon sila at sinabi sa kanya, "Hindi namin Siya dadalhin sa'yo kung hindi Siya gumagawa ng masama."
JUA 18:31 - At sinabi ni Pilato sa kanila, "Kunin n'yo na Siya at hatulan ayon sa inyong batas." Sumagot naman ang mga Judio sa kanya, "Wala kaming kapangyarihan na magpatupad ng sentensyang kamatayan kanino man."
JUA 18:32 - Nangyari ito upang matupad ang sinabi ni Jesus tungkol sa binanggit Niyang pahiwatig sa uri ng kamatayang sasapitin Niya.
JUA 18:33 - Kaya't pumasok uli si Pilato sa kanyang tanggapan at ipinatawag si Jesus. Sinabi niya, "Ikaw ba ang Hari ng mga Judio?"
JUA 18:34 - Sinagot siya ni Jesus, "Sa'yo ba nanggagaling ang katanungang ito o may nagsabi sa'yo ng mga impormasyon tungkol sa Akin?"
JUA 18:35 - Sumagot si Pilato, "Ako ba'y Judio? Ang sarili Mong bayan at ang mga pinunong pari ang nagdala Sa'yo sa akin. Ano ba ang ginawa Mo?"
JUA 18:36 - Sumagot si Jesus, "Ang kaharian Ko ay wala sa mundong ito. Kung nandito lamang ang Aking kaharian ay disin sana'y nakipaglaban na ang Aking mga tauhan para hindi Ako madakip ng mga Judio. Sa ngayon, ang Aking kaharian ay wala pa dito."
JUA 18:37 - Kaya't sinabi ni Pilato sa Kanya, "Kung ganoon, hari Ka ngang talaga?" Sumagot si Jesus, "Ikaw na ang nagsabing hari Ako. Sa ganitong hangarin Ako'y ipinanganak at sa ganitong layunin Ako'y dumating sa mundong ito: upang Ako'y magbigay ng testimoniya tungkol sa katotohanan. Bawat taong panig sa katotohanan ay tumatalima sa Aking tinig."
JUA 18:38 - Tinanong Siya ni Pilato, "Ano nga ba ang katotohanan?" At pagkasabi niya nito'y lumabas siyang muli at sinabi sa mga Judio. "Wala akong makitang dahilan para kasuhan ang taong ito.
JUA 18:39 - Pero mayroon kayong kaugalian kada pagsapit ng Paskua na dapat akong magpalaya ng isang bilanggo para sa inyo. Gusto n'yo bang palayain ko ang Hari ng mga Judio?"
JUA 18:40 - Sumigaw silang lahat at sinabi, "Hindi ang taong ito, kundi si Barabas! Si Barabas ay isang mandarambong.
JUA 19:1 - Kaya't dinala ni Pilato si Jesus at hinagupit Siya.
JUA 19:2 - Pinutungan Siya ng mga sundalo ng koronang tinik at dimamtan Siya ng lilang balabal,
JUA 19:3 - At sinabi, "Papuri sa Hari ng mga Judio!" At pinagsasampal nila Siya.
JUA 19:4 - Muling lumabas si Pilato at kinausap sila, "Tignan n'yo, dadalhin ko Siya rito sa harapan n'yo para patunayan sa inyo na wala akong makitang masama sa Kanya.
JUA 19:5 - At lumabas si Jesus na may koronang tinik at nakadamit ng lilang balabal. Sinabi ni Pilato sa kanila, "Pagmasdan n'yo ang taong ito!"
JUA 19:6 - Nang makita Siya ng mga pinunong pari at mga opisyal isinigaw nila, "Ipako Siya sa krus! Ipako Siya sa krus!" Sinabi ni Pilato sa kanila, "Kunin n'yo Siya at ipako n'yo Siya sa krus dahil wala akong makitang masama sa Kanya.
JUA 19:7 - Sinagot siya ng mga Judio, "Mayroon kaming batas at ayon sa aming batas ay dapat Siyang mamatay dahil itinuturing Niya ang Kanyang sarili bilang Anak ng Diyos."
JUA 19:8 - Nang marinig ni Pilato ang salitang iyon lalo lang siyang natakot.
JUA 19:9 - Kaya't muli siyang pumasok sa kanyang tanggapan at tinanong si Jesus, "Taga saan ka ba?" Pero hindi siya sinagot ni Jesus.
JUA 19:10 - Kaya't sinabi ni Pilato sa Kanya, "Hindi Mo ba ko sasagutin? Hindi Mo ba alam na may kapangyarihan akong ipapako ka sa krus at may kapangyarihan akong palayain Ka?"
JUA 19:11 - Sumagot si Jesus, "Wala kang kapangyarihan laban sa Akin malibang ibigay sa'yo ng nasa itaas: kaya naman, mas mabigat ang kasalanan niya na nagdala sa Akin sa'yo."
JUA 19:12 - Sa puntong ito naghanap si Pilato ng paraan kung paano Siya palayain, pero patuloy ang sigawan ng mga Judio at nagsasabing, "Kung papalayain mo ang taong ito, hindi ka kaibigan ni Caesar! Sinumang umaasta bilang hari ay nagsasalita laban kay Caesar."
JUA 19:13 - Nang marinig ni Pilato ang sinabi nilang iyon, inilabas niya si Jesus at umupo sa puwesto kung saan siya magbibitiw ng kanyang desisyon. Ang lugar na iyon ay tinatawag na "Daang-Bato", o sa Hebreo, ang tawagan ay Gabbatha korte -.
JUA 19:14 - Panahon na para sa paghahanda ng Paskua, alas dose ng tanghali. Sinabi niya sa mga Judio, "Pagmasdan n'yo, ang inyong hari!"
JUA 19:15 - Pero sumigaw sila ng, "Itapon na 'yan! Itapon na yan! Ipako Siya sa krus!" Sinabi sa kanila ni Pilato, "Ipapako ko ba sa krus ang inyong hari?" Sumagot ang mga pinunong pari, "Wala kaming hari kundi si Caesar!"
JUA 19:16 - Kaya't ibinigay ni Pilato si Jesus sa kanila para ipako sa krus. Kinuha nga nila si Jesus at umalis.
JUA 19:17 - At dala ang Kanyang krus, pumunta Siya sa lugar na kung tawagin ay Bungo, sa wikang Hebreo ay "Golgota".
JUA 19:18 - Doon nila Siya ipinako sa krus at may dalawa pang kasama Niya: tag-isa sa Kanyang gilid, si Jesus sa gitna.
JUA 19:19 - Nagsulat si Pilato sa karatula at ipinaskil iyon sa krus. Ganito ang nakasulat: JESUS NA NAZARENO, ANG HARI NG MGA JUDIO.
JUA 19:20 - Maraming mga Judio ang nakabasa sa karatula dahil ang lugar na pinagpakuan kay Jesus ay malapit lang sa lungsod. Ito'y isinulat sa Hebreo, Griego, at Latin.
JUA 19:21 - Kaya't sinabi ng mga pinunong pari ng mga Judio kay Pilato, "Huwag mong isulat, 'ANG HARI NG MGA JUDIO' kundi ang taong ito'y nagsabing, 'Ako'y hari ng mga Judio.'"
JUA 19:22 - Sumagot si Pilato, "Naisulat ko na ang naisulat ko."
JUA 19:23 - Samantala, matapos na ipako ng mga sundalo si Jesus, kinuha nila ang mga damit Niya at hinati sa apat, isang parte kada sundalo at pati na rin ang Kanyang panloob na damit. Ang damit na ito'y walang pinagdugtong na tahi kundi hinabi mula itaas hanggang ibaba.
JUA 19:24 - Kaya't nag-usap sila, "Huwag na nating hatiin ito. Magbunutan na lang tayo para malaman kung kanino ito mapupunta." Nangyari ito para matupad ang Kasulatan na sinasabi, "Pinaghatian nila ang Aking mga damit at nagbunutan para sa Aking baro." Yun nga ang ginawa ng mga sundalo.
JUA 19:25 - Nakatayo sa tabi ng krus ni Jesus ang Kanyang ina, ang kapatid na babae nitong si Maria na asawa ni Cleopas, at si Maria Magdalena.
JUA 19:26 - Nang makita ni Jesus ang Kanyang ina at ang alagad na malÃƒÂ¡pit sa puso Niya na andoon, sinabi Niya sa Kanyang ina, "Babae, pagmasdan mo ang iyong anak!"
JUA 19:27 - At sinabi N'ya naman sa alagad, "Pagmasdan mo ang iyong ina!" Mula sa oras na iyon, kinupkon na siya ng alagad na iyon sa kanyang sariling tahanan.
JUA 19:28 - Pagtapos nito, nalalaman ni Jesus na natupad na N'ya ang lahat ng bagay at bilang katuparan ng Kasulatan ay sinabi Niya, "Nauuhaw Ako."
JUA 19:29 - Mayroon doon na isang lalagyang puno ng suka at sinawsaw nila dito ang isang espongha na nakakabit sa sanga ng hysop. Ito ang inilagay nila sa bibig Niya.
JUA 19:30 - Pagkatanggap ni Jesus ng suka, sinabi Niya, "Natapos na." Iniyuko Niya ang Kanyang ulo at isinuko ang Kanyang espiritu.
JUA 19:31 - Dahil iyo'y panahon ng Paghahanda ng Pista ng Pinalampas, hiniling ng mga Judio kay Pilato na baliin na ang kanilang mga binti para maialis na sila at di manatili ang kanilang mga katawan na nakasabit sa krus sa araw ng Sabbath. Ang Sabbath na iyon ay isang espesyal na araw.
JUA 19:32 - Kaya't nagpunta ang mga sundalo at binali ang mga binti ng nauna at yung sa isa pang kasama Niyang ipinako.
JUA 19:33 - Pero pagpunta nila kay Jesus at nakitang patay na Siya, hindi na nila binali ang mga binti Niya.
JUA 19:34 - Ngunit sinaksak ang Kanyang tagiliran ng isa sa mga sundalo na may dalang sibat at mula doo'y may biglang lumabas na dugo at tubig.
JUA 19:35 - Siya na nakakita nito ay isinulat ang mga bagay na ito bilang ebidensya, at ang kanyang dokumento ay totoo. Nalalaman niyang totoo ang kanyang sinasabi upang kayo ay magtiwala.
JUA 19:36 - Dahil ang mga bagay na ito ay naganap upang ang Kasulatan ay matupad, "Walang buto Niya ang mababali."
JUA 19:37 - At muli pang sinasabi sa isang bahagi ng Kasulatan, "Pagmamasdan nila Siya na kanilang sinaksak."
JUA 19:38 - Pagkatapos nito, si Jose na taga Arimathea ay humiling kay Pilato na makuha niya ang katawan ni Jesus. Siya'y isang alagad ni Jesus pero di niya ito sinasabi kanino man dahil takot siya sa mga Judio. Pumayag sa hiling niya si Pilato at kinuha niya ang katawan ni Jesus.
JUA 19:39 - Pumunta rin doon si Nicodemus na noong una ay lumapit kay Jesus ng gabi. Nagdala siya ng pabangong gawa sa mira at alobera na ang bigat ay aabot sa 45 kilo.
JUA 19:40 - Kaya't kinuha nila ang katawan ni Jesus at binalot ito ng mga pinabangong linong tela sa nakagawiang paraan ng paglilibing ng mga Judio.
JUA 19:41 - Sa lugar kung saan Siya ipinako sa krus ay may isang hardin, at sa harding iyon ay may isang bagong libingan na wala pang sinumang nailibing.
JUA 19:42 - Dahil ito'y malapit lang at araw ito ng paghahanda para sa Paskua, dito nila inilibing si Jesus.
JUA 20:1 - Pagdating ng unang araw ng linggo, maaga palang at madilim-dilim pa, pumunta si Maria Magdalena sa libingan at nakita niyang ang batong nagsisilbing pintuan ng libingan ay naalis sa puwesto nito.
JUA 20:2 - Kaya't tumakbo siya papunta kay Simon Pedro at sa isa pang alagad na malÃƒÂ¡pit sa puso ni Jesus. Sinabi niya sa kanila, "Kinuha nila ang Panginoon mula sa libingan at di namin alam kung saan nila Siya nilagay!"
JUA 20:3 - Kaya't pumunta si Pedro at ang nasabing alagad sa libingan.
JUA 20:4 - Parehas silang tumakbo pero naunahan si Pedro ng nasabing alagad at nauna itong dumating sa libingan.
JUA 20:5 - Yumuko siya't sumilip sa loob at nakita niya ang mga linong tela na nakalatag doon pero di siya pumasok sa loob.
JUA 20:6 - At dumating si Simon Pedro kasunod niya pero ito'y dumeretso sa loob ng libingan at nakita nito ang mga linong tela na nakalatag,
JUA 20:7 - at ang panyong binalot sa Kanyang ulo na nakahiwalay sa mga linong tela at magkakasamang nakatiklop sa isang tabi.
JUA 20:8 - Kaya't pumasok din yung isang alagad na naunang dumating sa libingan. Nakita niya at Siya'y nanalig.
JUA 20:9 - Hindi pa kasi nila alam ang Kasulatan na sinasabing Siya'y dapat na bumangon mula sa mga patay.
JUA 20:10 - Kaya't bumalik uli ang mga alagad sa kanilang sariling tahanan.
JUA 20:11 - Pero si Maria ay nakatayo at umiiyak sa labas ng libingan. Yumuko siya't sumilip sa loob ng libingan,
JUA 20:12 - At nakita niya ang dalawang anghel na nakadamit ng puti at nakaupo sa lugar kung saan inilagay ang katawan ni Jesus. Ang isa'y nakaupo sa ulunang puwesto at ang isa nama'y sa paanan.
JUA 20:13 - Sinabi nila sa kanya, "Babae, bakit ka umiiyak?" Sinabi niya sa kanila, "Dahil kinuha nila ang aking Panginoon at di ko alam kung saan nila Siya nilagay!"
JUA 20:14 - At pagkasabi niya nito, lumingon siya at nakita niya si Jesus na nakatayo pero hindi niya nakilalang si Jesus iyon.
JUA 20:15 - Sinabi sa kanya ni Jesus, "Babae, bakit ka umiiyak? Sino'ng hinahanap mo?" Sa pag-aakala niyang Siya ang hardinero, sinabi niya sa Kanya, "Manong, kung kayo po ang nagdala sa Kanya, sabihin n'yo po kung saan n'yo Siya inilagay at kukunin ko po Siya."
JUA 20:16 - Sinabi sa kanya ni Jesus, "Maria!" Humarap siya at sinabi sa Kanya, "Raboni! (ibig sabihi'y, 'Guro')
JUA 20:17 - Sinabihan siya ni Jesus, "Huwag mo Akong hawakan dahil hindi pa ako umaakyat sa Aking Ama. Pero pumunta ka sa Aking mga kapatid at sabihin sa kanila, 'Paakyat Ako sa Aking Ama at sa inyong Ama, sa Aking Diyos at sa inyong Diyos.'
JUA 20:18 - Dumating si Maria Magdalena at sinabi sa mga alagad na nakita niya ang Panginoon at sinabi Niya ang mga bagay na ito sa kanya.
JUA 20:19 - Kinagabihan ng araw na 'yon, sa unang araw ng linggo, nang ang mga pinto ay naka kandado kung saan nagkatipon ang mga alagad sa takot nila sa mga Judio, dumating si Jesus sa kanilang kalagitnaan at sinabi sa kanila, "Tagumpay at kasiyahan sa inyo!"
JUA 20:20 - At pagkasabi Niya nito, pinakita Niya sa kanila ang Kanyang mga kamay at tagiliran. Kaya't natuwa ang mga alagad nang makita ang Panginoon.
JUA 20:21 - Sinabing muli ni Jesus sa kanila, "Tagumpay at kasiyahan sa inyo: kung paanong pinadala Ako ng Aking Ama, gayun din, pinapadala Ko kayo."
JUA 20:22 - At pagkasabi Niya nito ay hiningahan Niya sila at sinabi sa kanila, "Tanggapin n'yo ang Banal na Espiritu,
JUA 20:23 - Kaninumang mga kasalanan ang inyong ipawalang-bisa, ang mga ito'y pinawalang-bisa na para sa kanila, kaninumang mga kasalanan ang inyong panatilihin, ang mga ito'y mananatili."
JUA 20:24 - Pero si Tomas, alyas "Kambal" na isa sa labing-dalawa ay hindi nila kasama nang dumating si Jesus.
JUA 20:25 - Kaya't sinabi ng ibang mga alagad sa kanya, "Nakita namin ang Panginoon!" Pero sinagot n'ya sila ng ganito, "Malibang makita ko sa Kanyang mga kamay ang marka ng mga pako at ilagay ko ang aking mga daliri sa mga hiwa ng mga pako, at mahipo ko ang Kanyang tagiliran, hindi ako maniniwala!"
JUA 20:26 - At lumipas muli ang walong araw, ang Kanyang mga alagad ay asa loob kasama si Tomas, at nakakandado ang mga pinto. Dumating si Jesus at tumayo sa gitna nila at sinabi, "Tagumpay at kasiyahan sa inyo!"
JUA 20:27 - Sinabi Niya kay Tomas, "Abutin mo ng iyong mga daliri at pagmasdan ang Aking mga kamay. Iunat mo rin ang iyong kamay at ipasok sa Aking tagiliran. Huwag kang mag-alinlangan, kundi magtiwala."
JUA 20:28 - At sumagot si Tomas, "Panginoon ko, at aking Diyos!"
JUA 20:29 - Sinabi sa kanya ni Jesus, "Tomas, naniwala ka dahil nakita Mo 'Ko. Mapapalad sila na kahit hindi nakakita ay nanalig pa rin."
JUA 20:30 - Sa totoo lang, marami pang ibang himala ang ginawa ni Jesus sa harap ng Kanyang mga alagad na di naisulat sa aklat na ito.
JUA 20:31 - Ngunit ang mga ito ay naisulat para kayo'y manalig na si Jesus ang Kristo, ang Anak ng Diyos at sa inyong pananalig ay magkaroon kayo ng Buhay sa pamamagitan ng Kanyang pangalan.
JUA 21:1 - Pagkatapos ng mga bagay na ito, nagpakitang muli si Jesus sa mga alagad sa dagat ng Tiberias. At sa ganitong paraan Siya nagpakita:
JUA 21:2 - Magkakasama sina Simon Pedro, Tomas na alyas "Kambal", Nataniel na taga Cana sa Galilea, ang mga lalaking anak ni Zebedee, at dalawa pa sa Kanyang mga alagad.
JUA 21:3 - Sinabi ni Simon Pedro sa kanila, "Mangingisda ako." Sinabi nila, "Sama din kami!" Umalis sila't agad na sumakay sa bangka. Wala silang huli nang gabing iyon.
JUA 21:4 - Pero pagsapit ng umaga, tumayo si Jesus sa pampang,  ngunit di alam ng mga alagad na Siya si Jesus.
JUA 21:5 - Sinabi ni Jesus sa kanila, "Mga anak, may pangulam ba kayo diyan?" Sumagot sila, "Wala po."
JUA 21:6 - Sinabi ni Jesus sa kanila, "Ihagis n'yo ang lambat sa bandang kanan ng bangka at makakakita kayo. Inihagis nga nila doon at ngayon ay halos di na nila ito mahila sa dami ng mga isdang nahuli.
JUA 21:7 - Kaya't ang alagad na malapit sa puso ng Panginoon ay nagsabi kay Pedro, "Ang Panginoon yun!" Nang marinig ni Simon Pedro na ang Panginoon yun, nagdamit siya (dahil siya'y nakahubad) at tumalon sa dagat.
JUA 21:8 - At dumating ang ibang mga alagad na nakasakay sa maliit na bangka dala-dala ang lambat na may lamang isda. Hindi sila kalayuan sa pampang, mga 90 metro lang ang layo.
JUA 21:9 - Pagkababa nila sa pampang, nakita nilang may isdang naka salang sa nagbabagang uling at mayroon ding tinapay.
JUA 21:10 - Sinabi sa kanila ni Jesus, "Magdala kayo ng mga isdang nahuli n'yo."
JUA 21:11 - Umakyat si Simon Pedro sa bangka at hinila ang lambat sa lupa puno ng malalaking isda-153 ang bilang. Sa kabila ng dami nito, hindi napunit ang lambat.
JUA 21:12 - Sinabi ni Jesus sa kanila, "Halikayo't kumain." Walang nagtanong sa mga alagad sa Kanya, "Sino po Kayo?" Alam nila na Siya ang Panginoon.
JUA 21:13 - Pagdating ni Jesus sa hapag, kinuha Niya ang tinapay at ibinahagi sa kanila, ganoon din sa isda.
JUA 21:14 - Ito na ang pangatlong beses na nagpakita si Jesus sa Kanyang mga alagad matapos Niyang bumangon mula sa mga patay.
JUA 21:15 - Pagkatapos nilang kumain, sinabi ni Jesus kay Simon Pedro, "Simon, anak ni Jona, mahal mo ba Ko ng iyong buhay higit sa mga ito? Sinabi niya, "Opo, Panginoon; mahal ko po kayo gaya ng isang kaibigan." Sinabi Niya sa kanya, "Pakainin mo ang Aking mga kordero."
JUA 21:16 - Sinabi Niyang muli sa ikalawang pagkakataon, "Simon, anak ni Jona, mahal mo ba Ko ng iyong buhay? Sinabi niya sa Kanya, "Opo, Panginoon, alam N'yo na mahal ko kayo gaya ng isang kaibigan." Sinabi Niya sa kanya, "Pakainin mo ang Aking mga tupa."
JUA 21:17 - Sinabi Niya sa kanya sa pangatlong pagkakataon, "Simon, anak ni Jona, mahal mo ba Ako gaya ng isang kaibigan?" Nasaktan na si Pedro dahil tatlong beses na Siyang nagtanong, "Mahal mo ba Ko?" At sinabi niya sa Kanya, "Panginoon, alam N'yo po ang lahat ng bagay at alam N'yo po na mahal ko Kayo gaya ng isang kaibigan." Sinabi ni Jesus sa kanya, "Pakainin mo ang Aking mga tupa."
JUA 21:18 - Sasabihin ko sa'yo ang totoo, noong kabataan mo pa, nagbibihis ka't nagpupunta saan mo man gusto. Pero pagtanda mo, iuunat mo ang iyong mga kamay at may magbibihis at magdadala sa'yo sa lugar na di mo gustong pumunta."
JUA 21:19 - Sinabi Niya ito bilang pahiwatig kung anong uri ng kamatayan luluwalhatiin niya ang Diyos. At pagkasabi Niya nito ay sinabi Niya, "Sumunod ka sa Akin."
JUA 21:20 - Paglingon ni Pedro, nakita niya na sumusunod ang alagad na malapit sa puso ng Panginoon. Siya ang nakahiga sa dibdib Niya nang hapunan at nagsabi ng, "Panginoon, sino po ang magtataksil sa Inyo?"
JUA 21:21 - Nang makita siya ni Pedro, sinabi niya kay Jesus, "Panginoon, at ano po ang mangyayari sa taong ito?"
JUA 21:22 - Sinabi ni Jesus sa kanya, "Kung gusto kong manatili siyang buhay hanggang sa pagbabalik Ko, ano ito sa'yo? Sumunod ka sa Akin."
JUA 21:23 - Kaya't kumalat ang salitang ito sa mga kapatiran na ang alagad na ito ay hindi mamamatay. Pero hindi sinabi ni Jesus sa kanya, "Hindi siya mamamatay;" kundi, "Kung gugustuhin Ko na manatili siyang buhay hanggang sa pagbabalik Ko, ano ito sa'yo?"
JUA 21:24 - Ito ang alagad na nagbibigay testimoniya at ang nagsulat sa mga bagay na ito. Alam naming totoo ang kanyang testimoniya.
JUA 21:25 - At marami pang ibang ginawa si Jesus na kung isusulat silang lahat, sa palagay ko, maski na ang buong mundo ay walang sapat na lugar sa dami ng mga librong maisusulat. 